<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" lang="sv" xml:lang="sv">
<head>
<meta http-equiv="Content-Type" content="text/html;charset=UTF-8" />
<title>The Project Gutenberg eBook of Skyttes på Munkeboda, by Mathilda Malling</title>
   <link rel="coverpage" href="images/cover-page.jpg" />
   <!-- TITLE="Skyttes på Munkeboda" -->
   <!-- AUTHOR="Mathilda Malling" -->
   <!-- LANGUAGE="sv" -->
   <!-- PUBLISHER="Albert Bonniers förlag, Stockholm" -->
   <!-- DATE="1922" -->
   <!-- COVER="images/cover-page.jpg" -->

<style type='text/css'>

body       { margin-left:15%; margin-right:15%; }

div.titlematter { page-break-before:always; }

.pretit    { text-indent:0; text-align:center; margin-top:4em; margin-bottom:4em;
             font-size:1.2em; }

h1.title   { text-align:center; margin-top:0.5em; margin-bottom:1em; }
.subtit    { text-indent:0; text-align:center; margin-bottom:1em; font-size:1.2em; }
.aut       { line-height:2em; text-indent:0; text-align:center; margin-bottom:2em;
             font-size:1.4em }
.aut .line1{ font-size:0.6em; }
.aut .line2{ letter-spacing:0.2em; }
.run       { text-indent:0; text-align:center; margin-bottom:5em; }
.pub       { text-indent:0; text-align:center; }
.cop       { text-indent:0; text-align:center; margin-top:8em; margin-bottom:8em;
             font-size:0.8em; font-style:italic; }
.printer   { font-size:0.8em; text-indent:0; text-align:center; margin-bottom:4em; }
div.ded    { margin-left:auto; margin-right:auto; max-width:20em;
             font-style:italic; margin-top:4em; margin-bottom:4em; }
.ded1      { text-indent:0; text-align:center; font-size:1.1em; margin-bottom:1em; }
.ded2      { text-indent:0; text-align:center; margin-bottom:1em; }
.ded3      { text-indent:0; text-align:right; margin-right:1em; }


h2.chapter { text-align:center; margin-top:3em; margin-bottom:1em;
             page-break-before:always; }

p          { margin:0; text-align:justify; text-indent:1em; }
p.first    { text-indent:0; }
p.noindent { text-indent:0; }
p.center   { text-indent:0; text-align:center; margin-top:0.5em; margin-bottom:0.5em; }
p.tb       { margin:1em; text-indent:0; text-align:center; }

div.letter { margin-top:1em; margin-bottom:1em; }
p.dat      { text-indent:0; text-align:right; margin-right:1em; margin-bottom:0.5em; }
p.adr      { text-indent:2em; margin-bottom:0.5em; }
p.sign     { text-indent:0; text-align:right; margin-right:1em; margin-top:1em; }

/* poetry */
div.poem-container { text-align:center; }
div.poem-container div.poem { display:inline-block; }
div.stanza { text-align:left; text-indent:0; margin-top:1em; font-size:0.8em;
             margin-bottom:1em; page-break-inside:avoid; }
.stanza .verse { text-align:left; text-indent:-2em; margin-left:2em; }

em.em1         { font-style:normal; letter-spacing:0.2em; margin-right:-0.2em; }
em.em2         { font-style:italic; letter-spacing:0; }
span.underline { text-decoration: underline; }

a:link      { text-decoration: none; color: rgb(10%,30%,60%); }
a:visited   { text-decoration: none; color: rgb(10%,30%,60%); }
a:hover     { text-decoration: underline; }
a:active    { text-decoration: underline; }

/* Transcriber's note */
.trnote     { font-family:sans-serif; font-size:0.8em; background-color: #ccc;
              color: #000; border: black 1px dotted; margin: 2em; padding: 1em;
              page-break-before:always; margin-top:3em; }
.trnote p   { text-indent:0; margin-bottom:1em; }
.trnote ul  { margin-left: 0; padding-left: 0; }
.trnote li  { text-align: left; margin-bottom: 0.5em; margin-left: 1em; }
.trnote ul li { list-style-type: square; }

div.centerpic { text-align:center; text-indent:0; display:block; margin-left:auto;
                margin-right:auto; margin-top:0.5em; margin-bottom:0.5em; }

/* page numbers */
a.pagenum    { position:absolute; right:1%; margin-top:0em;
              color:gray; background-color:inherit; line-height:1em;
              letter-spacing:0; text-indent:0; text-align:right; font-style:normal;
              font-variant:normal; font-weight:normal; font-size:x-small;
              border:1px solid silver; padding:1px 4px 1px 4px; display:inline; }
a.pagenum:after { content:attr(title); }

@media handheld {
   div.poem-container div.poem { display:block; margin-left:2em; }
   em.em1,em.em2 { letter-spacing:0; margin-right:0; font-style:italic; }
   body { margin-left:0; margin-right:0; }
   a.pagenum { display:none; }
   a.pagenum:after { display:none; }
}

</style>
</head>

<body>

<div class="titlematter">
<p class="pretit">
SKYTTES PÅ MUNKEBODA
</p>

</div>

<div class="titlematter">
<h1 class="title">
SKYTTES<br />
PÅ MUNKEBODA
</h1>

<p class="subtit">
HEMLIV I SKÅNE 1830
</p>

<p class="aut">
<span class="line1">AV</span><br />
<span class="line2">MATHILDA MALLING</span>
</p>

<p class="run">
SJÄTTE UPPLAGAN
</p>

<p class="pub">
<span class="line1">STOCKHOLM</span><br />
<span class="line2">ALBERT BONNIERS FÖRLAG</span>
</p>

</div>

<div class="titlematter">
<p class="cop">
Copyright 1922 by Albert Bonnier.
</p>

<p class="printer">
HELSINGFORS 1922<br />
HOLGER SCHILDTS TRYCKERI
</p>

</div>

<div class="titlematter">
  <div class="ded">
<p class="ded1">
Far och Mor
</p>

<p class="ded2">
tillägnas tacksamt denna gamla historia hemma
från Västra Göinge härad
</p>

<p class="ded3">
Förf.
</p>

  </div>
</div>

<h2 class="chapter" id="chapter-0-1">
<a id="page-7" class="pagenum" title="7"></a>
I.
</h2>

<p class="first">
Marssolen sken skarpt och klart på hela det långa vita
husets framsida och in genom de något grönaktiga fönstren,
som sutto högt upp. I den halvöppna förstugudörren
ovanför den höga stentrappan stod Agneta och klippte
med ögonen under den nystärkta kråkan, som var på för
första gången i år, medan hon lätt rysande i den vasst bitande
vårvinden band den stickade hjärtvärmaren över
halsringningen. Därpå lyfte hon resolut med bägge händerna
upp den tunna shalliklänningen, som med sitt storblommiga
mönster på blekt gredelin botten såg ohyggligt
urfälld ut &mdash; det såg hon först nu i solskenet.
</p>

<p>
Hon skulle bara ned i köksträdgården och se, om där
icke funnos några snödroppar, hon kunde sätta upp på
kusin Joachims kammare &mdash; det såg så bart ut på byrån
med bara den stickade duken och spegeln. Och så ville
hon &mdash; funderade hon ut, medan hon sprang över de höga,
ännu frusna sparrissängarna &mdash; hänga de två små litografierna
av kronprinsen och general Adlersparre, som
knappt syntes över dragkistan därnere &mdash; på väggen
ovanför hans säng. Det tyckte hon passade för en officer.
</p>

<p>
Inne i köket framför den öppna spiseln bakade Beata,
röd i ansiktet och spänt påpasslig, »fattiga fänrikar» till
kaffet. De, som misslyckades och blevo alltför brända,
<a id="page-8" class="pagenum" title="8"></a>
lade hon på ett fat för sig &mdash; de kunde bli bra att traktera
tvätt-Brita och Färsingens Kerstin med nere i brygghuset.
</p>

<p>
I folkstugan gingo vävstolarna som vanligt. Hennes
nåd, majorskan, tillät inte, att pigorna i otid togos från
arbetet. I det hela gjorde hon inte så mycket väsen av
kusin Joachim som flickorna. När man inte kom med
mera heder, så &hellip;
</p>

<p>
Men inte visste Agneta eller Beata eller ens själva
Karin Maria, <em class="em1">varför</em> kusin kom &mdash; mamma hade inte
funnit det varken passande eller välbetänkt att säga dem
orsaken till visiten. Och inte frågade de heller stort efter
det &mdash; det var nog, att han kom, att <em class="em1">någon</em> kom. Där
hade de nu gått hela vintern hemma på Munkeboda, och
ända sedan lagmannens och prostens julkalaser och födelsedagsutklädningen
hos faster Brita tjugondedag jul,
hade de inte sett en levande själ utom den tyste baron
Stjerne på Marieholm och gamla mamsell Fiken, som
hjälpte till med sömnad och täckstickning och annat
smått. Hon var nog både snäll och småtrevlig, mamsell
Fiken, men nu hade de ju i så många år hört alla hennes
historier, att de kunde dem nästan bättre än hon själv,
och de enda nya, som kommit till på sista tiden, handlade
allesammans om den elake Per Larsson på Bofors,
som nyss i fyllan stuckit ihjäl sin svärfar med en kniv.
Det kunde då i längden icke vara så muntert att alltid
sitta och höra på!
</p>

<p>
Majorskan satt på sin vanliga plats vid fönstret och
stickade gardiner »i vågor». Så mycken ära hade hon
dock funnit sig i att visa Joachim, att hon i anledning av
dagen hade satt undan stoppkorgen, alltid fylld med uråldriga
fina lärftsdukar sedan farföräldrarnas tid, vilka
hon letade upp innerst inne i de gamla linneskåpen och
<a id="page-9" class="pagenum" title="9"></a>
roade sig med att reparera. Där stod den nu betäckt av
ett filerat överkast på dragkistan under porträtten av
kronprinsen och general Adlersparre, vilka Agneta så
lömskt spekulerade på att flytta.
</p>

<p>
Framme vid det ovala salsbordet framför långsoffan
stod Karin Maria och ordnade kaffekopparna och satte
fram högtidskannan och snipan av drivet silver. Hon
hade sett litet tvekande på modern, när hon tog fram dem
ur hörnskåpet och vecklade den gamla konstiga kannan
&mdash; ursprungligen en dryckeskanna från Karolinska tiden,
som en uppfinningsrik fru Skytte på den tiden, då kaffet
blev modernt, låtit guldsmeden i Kristianstad sätta pip på
&mdash; ut ur det gamla örngottsvaret, som vanligtvis omslöt
den. Men majorskan bara knep ihop munnen och låtsade
inte se det. Så tog Karin Maria och satte den på bordet.
</p>

<p>
Därpå lade hon ett par nya vedträn på brasan och tittade
sig belåtet omkring för att ännu en gång skärskåda
sina anordningar.
</p>

<p>
Det långa, av idel smala granbräder hopfogade golvet
var så vitskurat, som det kunde bliva, och solskenet
gjorde det riktigt bländande. Längs väggarna stodo
de blanka, solida mahognymöblerna, stela och nymodiga
&mdash; på var sin sida om dörren till förstugan ett klaffbord
med mycket smal skiva och breda klaffar, så inventiöst
inrättade, att de vid högtidliga tillfällen kunde sättas ihop
till ett enda långt bord. De tre fönstren hade vita hemvävda
långgardiner med knoppfransar &mdash; det var ett arbete
av husets tre döttrar. I fönsterkarmen vid hennes
nåds plats stodo två blommande hyacinter.
</p>

<p>
Över soffan hängde stora litografier av kungen och
drottning Desideria i släta mahognylister. Mitt emellan
dem, i en oval förgylld ram, ett porträtt i olja av Hedvig
Elisabeth Charlotta, vilket »hon själv», medan hon ännu
<a id="page-10" class="pagenum" title="10"></a>
blott var hertiginna, givit åt mammas moster. Det hade
förut haft sin plats inne i förmaket bland familjeporträtten,
men då där aldrig eldades mera än två à tre gånger
på vintern, hade mamma nu flyttat det in i salen. Hon
tyckte om att någon gång emellanåt &mdash; åtminstone för
mamsell Fiken &mdash; berätta historien om sin moster.
</p>

<p>
I tystnaden inne i matsalen hörde de, hur Agneta torkade
sina fötter på granrisruskan i förstugan, innan hon
flög uppför loftstrappan.
</p>

<p>
Beata kom in med de »fattiga fänrikarna» på en tallrik
&mdash; ljusbruna, aptitliga &mdash; och lade dem till det övriga småbrödet
i silverkorgen. Karin Maria stal sig till att kasta
ännu en blick i den lilla dunkla långspegeln i hörnet, som
för resten mest bestod av ram. Hon rättade på håret och
muslinsschaletten, som var fäst med en nål över den urringade
värkensklänningen.
</p>

<p>
&mdash; Nu tycker jag han snart kunde vara här! utbrast
Beata otåligt.
</p>

<p>
Agneta skuttade nedför loftstrappan. Hon slog upp
dörren mellan de båda klaffborden mittemot soffan och
ropade högljutt in i rummet:
</p>

<p>
&mdash; Mamma! Flickor! Jag ser Ola Mattssons skjutstrilla
uppe i backen. Det måste vara Joachim!
</p>

<p>
Mamma lade ihop stickningen. &mdash; Du är så god och
kommer ihåg, att du säger <em class="em1">kusin</em> Joachim, när du talar
med honom, hon såg strängt på sin yngsta dotter. Det
var för galet, en sådan affär flickorna gjorde av den pojken!
Agneta hade till och med gått och bundit det nya
sidenbandet i sitt hår. Där satt nu den röda rosetten högt
uppe i frisyren, framför kammen, mellan sidolockarna,
som föllo ned över tinningarna, och bara hon rörde på
huvudet, fläktade den kokett fram och tillbaka. Ja, själva
Karin Maria hade sannerligen farmors pärlnål i schaletten
<a id="page-11" class="pagenum" title="11"></a>
&mdash; den, som annars bara kom fram vid de högtidligaste
tillfällen! &mdash; Och Beata hade konfirmationshjärtat
om halsen. Mamma såg det nog, men när det en gång
skett, så var det bäst att låtsa, som om man icke märkte
något; hon bara snörpte betänksamt på munnen, då hon
långsamt och ordentligt lade ihop det vidlyftiga stickarbetet.
</p>

<p>
Men vad stod nu på? &hellip; Minsann var det inte mamsell
Fiken, som gjort sig ärende &mdash; naturligtvis bara för
att se »fideikommissarien»!
</p>

<p>
Mamsell Fiken öppnade tapetdörren mellan soffan och
dragkistan och stack in ett litet förskrämt huvud med
runda ögon och näsa som en fågelnäbb samt tre gråa papiljotter
ovanför var tinning.
</p>

<p>
&mdash; Ack, söta hennes nåd lilla, jag ber tusen gånger
om ursäkt! ropade hon alldeles konsternerad över att
strax i dörren möta majorskans kalla, förvånade ögon.
Jag skulle på barndop till klockarens i eftermiddag &mdash;
därför har jag inte heller tagit upp håret ännu, hon for
nervöst ursäktande med handen upp till papiljotterna &mdash;
och så ville jag ju så gärna be att få låna Karin Marias
nya skor, för <em class="em1">mina</em>, hon satte med ett visst koketteri
fram en liten elegant fot i en rödsliten, uttrampad korsbandssko,
de ägna sig ju inte precis för kalaser &hellip;
</p>

<p>
&mdash; Så gärna, mamsell Fiken, sade majorskan lika stel
som förut. Gå efter skorna, Karin Maria.
</p>

<p>
&mdash; Nu? frågade Karin Maria motvilligt. Hon hörde
trillan svänga in på gården.
</p>

<p>
Majorskan överskådade situationen. Hon sade kyligt
och med stor värdighet till mamsell Fiken:
</p>

<p>
&mdash; Vi vänta löjtnant Skytte, min mans brorson, i eftermiddag.
</p>

<p>
<a id="page-12" class="pagenum" title="12"></a>
&mdash; Jaså, svarade mamsell Fiken bara. Hon hade naturligtvis
inte hört det.
</p>

<p>
Flickorna kastade osäkra blickar på varandra. Nu höll
vagnen framför trappan &mdash; och pappa, som inte var
hemma! Vem skulle gå ut i förstugan och taga emot? &hellip;
</p>

<p>
Majorskan stod och betänkte sig &mdash; nej, hon skulle inte
få någon anledning till prat här, den gamla sladdertaskan!
</p>

<p>
&mdash; Mamsell Fiken får ursäkta, sade hon med sitt allra
magnifikaste uttryck. Därpå öppnade hon dörren till förstugan
och trädde ut &mdash; de tre flickorna gjorde sig långa
på tåspetsarna och tittade över hennes skuldra.
</p>

<p>
Där stod han redan ute på stengolvet, högväxt och
bredaxlad, i ytterstövlar och vargskinnspäls, med mössan
i handen. Det tjocka, bruna håret hängde i en lugg
ned i pannan, och det väderbitna, leende ansiktet med de
klara, mörkblå ögonen var infattat som i en fin ram av
två smala mörka »favoriter».
</p>

<p>
&mdash; Välkommen, min gode Joachim! hälsade majorskan
mycket högt, mera med tanke på mamsell Fiken, som
också stod och sträckte hals därinne, än på brorsonen,
vilken belevat bockade sig, innan han pliktskyldigast blev
omfamnad av faster Charlotte.
</p>

<p>
Inne i salen hälsade han på kusinerna. Han kysste
dem alla tre på kinden och undrade på att Agneta verkligen
blivit så stor.
</p>

<p>
&mdash; Ja, sade Agneta och fingrade på sitt skärp. Jag
fyllde nitton i höstas &hellip;
</p>

<p>
Karin Maria stod redan med silverkannan i handen.
Mamsell Fiken bad ännu en gång om ursäkt för sina papiljotter
och blev ombedd att stanna och också dricka en
kopp.
</p>

<p>
Karin Maria, smärt och förnäm med spetsrysch kring
de vita, långa händerna, frågade bildat efter faster Anne-Ulla
<a id="page-13" class="pagenum" title="13"></a>
och kusin Lisen, som ju fått vara i Stockholm i vinter,
och Beata, ännu het om kinderna efter bakningen, trugade
<a id="corr-1"></a>välvilligt småbröd på mamsell Fiken, som redan radat
upp en mängd sorter på tefatet. Men Agneta satt
bara och såg ned i knäet, ned på sina små smala, av marsvinden
illa medfarna, röda handleder &mdash; hon kände, att kusin
Joachim hela tiden, medan han talade med de andra,
förstulet höll ögonen på henne. Hon önskade att hon
aldrig hade bundit det röda sidenbandet i sitt hår &mdash; ty
det var naturligtvis <em class="em1">det</em> han tittade på &hellip;
</p>

<p>
Och medan Joachim Skytte artigt konverserade med
faster Charlotte och Karin Maria om släktingarna i Stockholm
och Kristianstad och lät sig Beatas »fattiga fänrikar»
väl smaka, satt han hela tiden och undrade stilla på
att han verkligen någonsin hade kunnat glömma, hur kusin
Agneta såg ut &mdash; ty någon som liknade henne, hade
han aldrig sett. Hon var så blond, att håret högst uppe
på hjässan under den högröda rosetten nästan skiftade i
silvervitt, och de många små lockarna, som från tinningarna
föllo ned över kinder och öron, voro mjuka och
glänsande som silke. Hennes ansikte var ännu barnsligt
mjukt i dragen, hyn frisk och redan &mdash; så tidigt på året
&mdash; en smula solbränd. Och så hade hon &mdash; det märkvärdigaste
av allt! &mdash; ett par stora bruna ögon, bruna som
brun sammet, dunkla och varma, när hon teg, skälmska
och frimodiga, när hon talade. De passade så förunderligt
väl till den lilla röda munnen, som var på en gång
så vek och så trotsig med barnsligt neddragna mungipor.
</p>

<h2 class="chapter" id="chapter-0-2">
<a id="page-14" class="pagenum" title="14"></a>
II.
</h2>

<p class="first">
Uppe på det norra gavelrummet gick Joachim Skytte
och packade upp sin koffert. Stugpigan Bengta hade
hjälpt honom att lägga linnet i byrålådorna och hänga kläderna
in i garderoben, men nu hade hon blivit avskedad
med tack och tillsägelse, att löjtnanten helst ville sörja
för resten själv. Det var då alltid <em class="em1">något</em> att taga sig
till! I det blandade skenet från den sprakande och flammande
björkvedsbrasan samt det enda ensliga talgljuset
på byrån hämtade han från bottnen av den solida läderkofferten
upp en efter annan av böckerna och placerade
dem omsorgsfullt i den hängande bokhyllan på väggen.
</p>

<p>
Där var »<em class="em2">Corinne</em>» och »<em class="em2">La nouvelle Héloise</em>», några av
Walter Scotts romaner och ett par av Voltaires tragedier
vid sidan av »<em class="em2">Die Räuber</em>» och Ehrensvärds Italienska
resa. Därtill några äldre svenska böcker och av modernare
»Frithiofs saga», ett par häften av »Iduna» och »Poetisk
Kalender» samt äntligen, flitigt lästa, Victor Hugos
första Oder och ballader. Allt i allt en rätt betydlig boksamling
för en tjugufemårig artillerilöjtnant, som aldrig
gjort sig till med att vara belletrist och aldrig varit utanför
landets gränser.
</p>

<p>
Han genomgick förstrött varje boks titel och strök ofta
långsamt med handen över bandet, innan han satte dem
<a id="page-15" class="pagenum" title="15"></a>
på deras plats &mdash; på detta tanklöst smekande sätt, varpå
den, som verkligen älskar läsning, alltid behandlar böcker.
Därpå packade han upp ett gammalmodigt, konstigt inrättat
skrivschatull, som förut tillhört en annan Joachim
Skytte &mdash; det bar på locket initialerna J. S. och årtalet
1788 &mdash; öppnade det och ordnade dess innehåll på bordet
framför fönstret.
</p>

<p>
Sedan fanns det, tyvärr, intet mera att göra. Han samlade
ihop de få pappersomslagen, som åter sorgfälligt gömdes
i kofferten, och gav sig till att spatsera fram och tillbaka
i det långa rummet.
</p>

<p>
Du gode Gud! <em class="em1">Här</em> skulle man alltså vara tvungen
att stanna hela långa våren och sommaren &mdash; vintern också
kanske. Och det för en galen nycks, ett övermodigt infalls
skull! Vad hade han med överstens käraste att göra?
Flickslinkor fanns där nog av i Stockholm, och »röda
Lotta» var i hans ögon icke en bit bättre än de andra.
Men <em class="em1">hon</em> hade nu förgapat sig i honom. &mdash; Löjtnant
Skytte log ovillkorligt vid minnet av det dråpliga dryckeslaget
ute på Stallmästaregården, där han trots överste
Stålkulas svartsjuka närvaro vunnit den röda Lottas tillfälliga
och rätt passionerade bevågenhet. Och så hade
han naturligtvis icke kunnat motstå den övermodiga lusten
att spela gubben ett spratt. Yr i huvudet av vin och
stulna kyssar, hade han burit tösen i släden, kört ifrån de
andra inåt landet, stannat på första bästa gästgivaregård
&hellip; stannat där två hela dagar, ända tills översten, rasande
som en retad tjur, hade uppsökt dem. Därpå hade
så den beryktade duellen utan vittnen följt &mdash; ett simpelt
slagsmål, vilket han från början gjort allt för att undvika,
men som den andre genom att hota med ridpiskan slutligen
tvungit honom till. Joachim rynkade pannan i ensamheten,
när han tänkte tillbaka därpå &mdash; det var förstås
<a id="page-16" class="pagenum" title="16"></a>
motbjudande att behöva prygla en gammal man, men
stå och taga emot stryk som en skolpojke kunde han ju
heller icke finna sig i. Och om han så ändå bara hade
kunnat tiga, så hade Stålkula nog för sin egen skull låtit
historien tystas ned, men arg och förbittrad på gubben,
som han var, hade han icke kunnat motstå lusten att
skryta för kamraterna med, hur han i dubbel måtto planterat
ett »horn» i sin överordnades panna. Därpå hade
kronprinsen och vederbörande fått nys om saken. Av hänsyn
till gubben Stålkula, som ju heller inga lagrar skördat
på affären, aktade man sig att draga historien inför krigsrätt,
men för exemplets och disciplinens skull ansågs det
nödvändigt, då saken inom officerskretsar var alltför bekant,
att löjtnant Skytte tills vidare blev suspenderad.
</p>

<p>
Han undrade, om flickorna visste, varför i all världen
kusin Joachim, som först nyligen från artilleriet i Kristianstad
fått transport till Stockholm, så plötsligt måst lämna
huvudstaden, och inte hade någon annan resurs än att
taga sin tillflykt till släktens gamla stamgods Munkeboda.
<em class="em1">Naturligtvis</em> visste de det! Inte hade väl faster
Charlotte kunnat tiga med en så intressant historia, och
Karin Maria, som ju korresponderade med flickbekanta i
Stockholm, hade säkert fått det rapporterat alltsammans.
Med tummarna i västfickorna blev han stående mitt på
golvet och stirrade under sammandragna ögonbryn rakt
in i ljuset &mdash; orolig, förargad, förödmjukad, rasande på sig
själv och andra. Ända tills han på en gång kom till att
småle: han hade plötsligt sett framför sig lilla Agnetas
bruna ögon, stora, vidöppna, barnsligt förfärade över kusin
Joachims förskräckliga mandater &hellip;
</p>

<p class="tb">
&nbsp;
</p>

<p class="noindent">
Nästa morgon vaknade han sent, utsövd efter resan
och i bättre humör. Medan han klädde sig och ordnade
<a id="page-17" class="pagenum" title="17"></a>
det lockiga håret framför den lilla smala, fuktfläckiga spegeln
på byrån, såg han icke längre så mörkt på tillvaron,
och när han vid en blick ut genom fönstret fick syn på
Karin Maria, som rak och ståtlig i sin rödrutiga värkensklänning,
med schal över skuldrorna, barhuvad trots kölden,
matade hönsen nedanför kökstrappan, började han
efter hand känna sig mer och mer försonligt stämd gentemot
utsikten att tillbringa sin tid på Munkeboda.
</p>

<p>
Han drog ett sista tag i fadermördarna, planterade en
guldnål i den höga halsduken, fick fatt i sin brokiga sidennäsduk,
som fallit bakom spegeln, och sprang raskt nedför
trapporna.
</p>

<p>
Inne i salen satt faster Charlotte som vanligt vid mittfönstret
mellan hyacinterna. Frukostbordet stod dukat &mdash;
demonstrativt tomt med blott <em class="em1">ett</em> kuvert. Då Joachim bugade
sig och, något generad, började ursäkta sig för sin
sjusovaresömn, reste majorskan sig och ropade ut i köksdörren:
</p>

<p>
&mdash; Boel, värm ölosten och tag in maten. <em class="em1">Nu</em> är löjtnanten
nere.
</p>

<p>
Därpå fördjupade hon sig åter i att taga upp maskor
&mdash; Joachim tyckte, att han åter blev tio år under hennes
ogillande, förebrående tystnad.
</p>

<p>
Då Boel, röd i ansiktet under hätteklädet, kom in med
ölost, spickesill och stuvad potatis på en bricka, sade fastern,
utan att lyfta ögonen från maskorna:
</p>

<p>
&mdash; Du får ursäkta, käre brorson, våra lantliga seder.
Hos <em class="em1">oss</em> står frukosten på bordet klockan sju precis.
</p>

<p>
&mdash; Min goda faster Charlotte kan vara säker på, att
klockan sju precis skall jag också infinna mig hädanefter.
</p>

<p>
Majorskan mildrades en smula genom hans artiga undfallenhet.
Hon frågade honom nådigt, hur han sovit, och
började tala om, hur ledsamt det var att det skulle vara
<a id="page-18" class="pagenum" title="18"></a>
råttor i den blå kammaren, fastän hon sannerligen hade
stoppat både kungsljus och gröt med arsenik i hålen &hellip;
</p>

<p>
Efter frukosten drev Joachim tämligen ensam omkring
på gården, som tycktes ligga alldeles utdöd i solskenet.
Drängarna voro åt skogen och hämtade hem ved och
bakris &mdash; man måste skynda att begagna tiden, medan de
frusna kärren ännu voro farbara &mdash; och i köket gjorde
pigorna i ordning till middagen, som för hela hushållet,
folket såväl som herrskapet, skulle stå färdig precis klockan
halv tolv. Den enda, som ägnade den främmande
någon uppmärksamhet, var hans gamla bekanta, stugpigan
Bengta, vilken borta vid köksfönstret satt och malde
senap med en kanonkula i en träskål, som hon höll fast
mellan knäna under det hon regelmässigt vaggade fram
och tillbaka med kroppen. Ända ut på gården hörde han,
i det han gick förbi, hennes långsläpiga stämma sjunga
visan om jungfrun, som mötte
</p>

<div class="poem-container">
  <div class="poem">
    <div class="stanza">
      <p class="verse">»ett gångande skepp, som fullt av grevar var»,</p>
    </div>
  </div>
</div>

<p class="noindent">
medan hon samtidigt i sin besvärliga ställning höll på att
vrida huvudet ur led för att se efter honom.
</p>

<p>
Något uppmuntrad av denna uppmärksamhet &mdash; den
enda han hittills rönt &mdash; fortsatte han sitt tysta men energiska
letande efter flickorna, vilka tycktes sjunkna i jorden,
och fick äntligen, då han på vinst och förlust ämnade
träda in i brygghuset, syn på Beata, vilken från fönstret
vid sidan av den tvärdelade brygghusdörren lutade sig
fram ur vävstolen och vänligt nickade till honom.
</p>

<p>
Inne i det mörka brygghuset fann han efter något letande
klinkan till vävkammardörren och trädde in.
</p>

<p>
Torvelden glödde friskt i den breda, nästan fyrkantiga
järnugnen med en hemsk, något obestämd bataljrelief på
<a id="page-19" class="pagenum" title="19"></a>
framsidan. Solen sken in genom det grönaktiga, smårutiga
fönstret, vid vilket Beata satt och nu reste sig från
sin väv för att hälsa på kusinen.
</p>

<p>
&mdash; Vad här är trevligt, kunde Joachim, som under
den sista halvtimmen känt sig fullkomligt husvill, icke låta
bli att säga. Har kusin något emot, att jag slår mig ner
en stund?
</p>

<p>
Beata röjde välvilligt undan spolar och skyttlar från
den enda trästolen och bad honom artigt taga plats.
</p>

<p>
Samtalet gick till att börja med rätt trögt. Dels var
Beata litet blyg, och dels var hon rädd för att mamma
skulle komma och se, hur lat hon var. Ty inte passade det
sig, att hon hela tiden satt och slamrade med väven, då
hon skulle underhålla kusin Joachim. Inte förrän han
tillfälligtvis kommit att nämna, att han sett faster Charlotte
övervaka utläggandet av vävräckorna på blekplatsen
&mdash; den goda vårsolen skulle nyttjas &mdash; kom det riktigt
liv i samtalet.
</p>

<p>
De talade om trakten, som Joachim knappt sett sedan
sin barndom, och han frågade efter vilket umgänge det
egentligen fanns på orten.
</p>

<p>
Beata nämnde pliktskyldigast prostens och lagmannens,
»men det var så långt borta», hon suckade. &mdash; Och
så, det kom litet dröjande, liksom tvekande, baron Stjerne
på Marieholm.
</p>

<p>
&mdash; Nils Olof Stjerne? frågade Joachim intresserad. Det
hade funnits liksom ett slags hemligt förbehåll i hennes
röst, vilket tydligen lovade mera och väckte intresse.
</p>

<p>
&mdash; Ja &hellip; Beata satt och gungade med foten på tramporna
och vägde skytteln i handen med nedslagna ögon.
</p>

<p>
&mdash; Nå? &hellip; forskade Joachim uppmuntrande. Det var
ju klart, att hon hade något att säga, som hon hellre än
gärna ville ut med.
</p>

<p>
<a id="page-20" class="pagenum" title="20"></a>
&mdash; Han kommer hit ofta, fortfor hon i samma ton.
</p>

<p>
&mdash; Såå? &hellip; Kusin Joachims ögon blevo mer och mer
avvaktande och frågande.
</p>

<p>
Beata böjde sig en smula fram i vävstolen och sade
med litet lägre stämma, nästan viskande:
</p>

<p>
&mdash; Han är så gott som förlovad med Agneta.
</p>

<p>
&mdash; Nej! utbrast Joachim, icke precis misstrogen, men
förbluffad.
</p>

<p>
Beata nickade blott tvärsäkert bekräftande, i det hon
hastigt sköt skottspolen igenom varpen, trampade till och
slog i.
</p>

<p>
Joachim reste sig upp och stödde sig mot vävstolen.
</p>

<p>
&mdash; Men hon är ju endast ett barn, sade han ogillande,
mot honom.
</p>

<p>
&mdash; Mamma vill det, fortsatte Beata sina förtroenden,
glad över att ha någon att prata med. Men hon hade ändå
hellre önskat, att det blivit Karin Maria.
</p>

<p>
&mdash; För det att hon är äldre?
</p>

<p>
&mdash; Ja, naturligtvis &hellip; Och så är hon förståndigare.
Mamma är så rädd för, att Agneta inte skall kunna ta
gamla friherrinnan på rätta sättet.
</p>

<p>
Joachim Skytte teg. Han stod och tänkte sig lilla kusin
Agneta som den tjocke fyrtioårige Nils Olof Stjernes friherrinna.
Omedvetet drog ett uttryck nästan av vedervilja
över hans ansikte.
</p>

<p>
&mdash; Men, Beatas stämma sjönk igen, det tjänar i alla fall
inte till något, vad mamma vill, för hon får nu aldrig i
världen syster Agneta till det.
</p>

<p>
&mdash; Inte? Joachims intresse var åter väckt. Varför
inte, kusin Beata? Sitta som friherrinna på Marieholm,
tycker jag just skulle vara något för lilla Agneta &mdash; som
ser ut som en prinsessa, tillade han långsammare, nästan
för sig själv.
</p>

<p>
<a id="page-21" class="pagenum" title="21"></a>
Beata svarade icke. Hon satte en ny spole i skytteln
och knep ihop läpparna med ett uttryck, som vältaligare
än alla ord sade, att hon nog visste mera, men att ingen
makt i världen skulle förmå henne att säga det.
</p>

<p>
&mdash; Berätta! envisades Joachim, mer och mer nyfiken.
</p>

<p>
Beatas fasta beslut vacklade genast.
</p>

<p>
&mdash; Om kusin lovar, att inte säga det &mdash; inte för någon!
Hon såg allvarligt upp.
</p>

<p>
&mdash; Inte för en levande själ. Så sant mig Gud hjälpe,
bedyrade han högtidligt.
</p>

<p>
Beata var nu icke längre i stånd att hålla på hemligheten
längre. Hon böjde sig fram och viskade hastigt:
</p>

<p>
&mdash; Jo, för jag tror alldeles bestämt, att Agneta är kär i
en annan.
</p>

<p>
&mdash; I <em class="em1">vem</em>? inföll Joachim energiskt. Vet inte kusin
vem det är?
</p>

<p>
&mdash; Ja, se<a id="corr-3"></a>, det vet jag rakt inte, bekände Beata modfälld,
och jag kan omöjligt räkna ut det. Men <em class="em1">någon</em> måste
det vara, ty allt sedan vi dansade tjugondedagen hos faster
Brita på Råsnäs, är hon inte densamma mot Stjerne och
tål inte att se honom.
</p>

<p>
En skugga föll över Beatas vita väv. Det knackade
muntert på rutan, och Agnetas söta ansikte inramat av
ylleschalen, som hon höll ihop under hakan, tittade in.
</p>

<p>
&mdash; Säg ingenting, kusin Joachim &mdash; för Guds skull, viskade
Beata. Flickorna skulle aldrig förlåta mig &hellip;
</p>

<p>
Agneta slog upp dörren på vid gavel. Hon ryckte
schalen från huvud och skuldror och förde bägge händerna
upp till håret utan att strax ge akt på Joachim, som stod i
skuggan, lutad mot vävstolen.
</p>

<p>
&mdash; Kusin Joachim! ropade hon förvånad, i det hon
plötsligt fick ögonen på honom. God morgon, hon neg
för honom. Är kusin här?
</p>

<p>
<a id="page-22" class="pagenum" title="22"></a>
&mdash; Ja, vi ha suttit och filosoferat litet på morgonkvisten,
kusin Beata och jag, sade Joachim ogenerat och hälsade.
</p>

<p>
&mdash; Över vad? undrade Agneta nyfiket med sina klara,
bruna ögon i hans utan att ännu sänka armarna från koaffyren,
som hotade att ramla ned.
</p>

<p>
&mdash; Å &hellip; över giftermål och kvinnor och kärlek och sådant
där. Inte sant, kusin Beata? retades han med kusinen,
som satt och rynkade ögonbrynen och gjorde hotande
hemlighetsfulla miner med ryggen åt Agneta.
</p>

<p>
&mdash; Över kärlek &hellip; återtog Agneta långsamt, liksom
ovillkorligt. Jag undrar &hellip;
</p>

<p>
Hon sade icke mer, rodnade till under Joachims frågande
och oroade blick. Så satte hon sig hastigt ned vid
rocken mitt i rummet och började spola den halvspunna
spolen färdig. Beatas ögon mötte mystiskt menande, nästan
triumferande Joachims.
</p>

<p>
&mdash; Det är ingenting att undra på, sade Joachim långsamt
efter en paus, med ett uttryck, som flickorna, ifall de
känt till ordet och förstått det, skulle kallat cyniskt. Nu
kallade de det bara överlägset och tyckte till och med, att
det klädde honom. Det får nog kusin lära alltsammans i
sinom tid &mdash; när kusin blir gift.
</p>

<p>
Agneta såg blygt upp från sin spole. Vad han då såg
präktig ut i den bruna klädesrocken, som satt så väl, den
höga, brokiga västen och det fina linnet över sidenhalsduken!
Hennes blick sjönk ned på de åtsittande eleganta
benkläderna och de nätta, blanka stövlarna.
</p>

<p>
Gud vet, undrade hon ovillkorligt, om han alltid ämnar
gå så fin i vardagslag!
</p>

<p>
Joachim mötte hennes blick, hennes öppna, oförställda
beundran smickrade hans fåfänga och satte honom strax i
gott humör.
</p>

<p>
&mdash; När man blir gift, upprepade Beata skeptiskt, med
<a id="page-23" class="pagenum" title="23"></a>
djupt föraktlig betoning. Nej, lär man det inte <em class="em1">förr</em>, så
lär man det minsann inte <em class="em1">då</em>!
</p>

<p>
Joachim brast ut i skratt. Han kunde förstå, att de
åsikter, hans kusin av sin moder bibringats angående äktenskapet,
icke voro särdeles romantiska. &mdash; Man <em class="em1">kan</em>
ju tänka sig, sade han muntert, välvilligt docerande, att en
flicka kan bli gift med en man, hon älskar. Han talade till
Beata, men såg på Agneta, som ännu djupare sänkte huvudet
över det surrande spinnrockshjulet.
</p>

<p>
Beata fnyste föraktligt till. &mdash; Det händer aldrig,
knappt ens i romanböcker.
</p>

<p>
Den ovilja och cyniska stämning, som nyss, då han
hörde det projekterade giftermålet mellan baron Stjerne
och lilla Agneta, gripit den unge Skytte, slog på en gång
plötsligt om. Han kände sig med ens, gentemot kusin
Beatas principiella tvivel, åter besjälad av denna svärmiskt-romantiska
tro på den <em class="em1">verkliga</em>, <em class="em1">äkta</em>, <em class="em1">sanna</em>
kärlekens allmakt, vilken han funnit uttryckt hos de flesta
av sina älsklingsdiktare, och som vid de ungdomliga kamratgillena
lärt honom att i så varma och inspirerade ord
tolka det intryck, kvinnan, kvinnligheten, »<em class="em2">das ewig weibliche</em>»,
så långt han kunde minnas tillbaka, gjort på hans
lättrörliga hjärta. Lutad mot vävstolen, med ena armen
bakom nacken och huvudet böjt en smula tillbaka, började
han ivrigt och allvarligt utveckla sina teorier, prisa kärlekens
lycka och allena saliggörande inflytande på livet. De
mörkblå ögonen strålade under den ungdomligt släta, vita
pannan, över vilken det bruna håret oredigt föll fram, och
den djupa klyftan i hans runda skägglösa haka blev liksom
djupare &mdash; rörlig och uttrycksfull under hans entusiastiska
tal. Beata hade för länge sedan upphört att väva.
Hon satt och fingrade på skytteln, med det lilla huvudet
tankfullt på sned mot muslinsschaletten, utan att riktigt
<a id="page-24" class="pagenum" title="24"></a>
våga se upp på kusinen, medan Agneta med handen på
spinnrockshjulet, lätt framåtböjd, med halvöppen mun och
vitt uppspärrade ögon följde var rörelse i hans ansikte.
Det hade ursprungligen varit Joachims mening att bevisa
Beata, att kärlekens lycka också vore tillgänglig i äktenskapet
&mdash; ja, egentligen hörde hemma där &mdash; men efter
hand som han talade, kom han, hänförd av sina egna ord,
helt och hållet bort från ämnet och talade blott om kärleken
i allmänhet, om mannens kärlek till kvinnan, oberoende av
band och lagar. Och de namn han nämnde: Julies och
S:t Preux&rsquo; namn, Frithiofs och Ingeborgs namn, hans citat
av Eigils jublande utrop hos Oehlenschläger:
</p>

<p class="center">
Jeg <em class="em1">har</em> min Helga! Hörer det, I Sale &hellip;
</p>

<p class="noindent">
allt detta bevisade ju i själva verket ingenting om lyckan i
äktenskapet, men flickorna märkte det icke; liksom han
själv hade de för länge sedan fullständigt glömt utgångspunkten.
Han talade ju som en bok, en dikt, och han talade
om kärlek &mdash; det var dem nog.
</p>

<p>
Detta passionerade föredrag om hjärtats rätt hade fullständigt
brutit isen, de kände sig nu som gamla bekanta
och kallade varandra helt oceremoniöst och förtroligt för
»du» och vid namn alldeles som syskon. Med anknytning
till den älskade Frithiof, kommo de in på litteraturen &mdash; de
voro allesammans livligt intresserade av den nya nationella
diktningen, men av utländska böcker kände flickorna icke
till stort mer än sina gamla franska skolböcker. De »<em class="em2">contes</em>»
och franska tragedier mamma hade, voro i regeln inlåsta
och lästes blott högt för språkets skull, i urval och under
kontroll. Joachim berättade för dem om de tyska romantikerna
och deklamerade stycken av »Don Carlos» och
»Die Räuber» &mdash; mer för sitt eget nöje än kusinernas, som
blott ofullständigt förstodo tyska. Det hade icke brukats
på mammas tid; franska hade de däremot, som nästan
<a id="page-25" class="pagenum" title="25"></a>
alla »bättre folks barn» lärt ungefär samtidigt med modersmålet.
Då Joachim såg, att de trots all god vilja omöjligt
kunde dela hans beundran för Carl Moor och markis
Posa, avbröt han sig plötsligt och ropade med livlig entusiasm:
</p>

<p>
&mdash; Men så finns det en fransos, som heter Victor Hugo.
Han är helt ung, knappt äldre än jag. Ni kan tro, <em class="em2">han</em> kan
skriva.
</p>

<p>
Och i den gamla vävstugan på Munkeboda, där så
många tusentals alnar av linne- och blångarnslärft vid
ljudet av psalmer och sävliga folkvisor mödosamt knogats
ihop av fruar och fröknar och pigor, började nu den unge
Skytte för sina kusiner deklamera modern europeisk romantisk
poesi.
</p>

<div class="poem-container">
  <div class="poem">
    <div class="stanza">
      <p class="verse">»<em class="em2">Nous parlons des héros, du ciel, des chevaliers &hellip;</em>»</p>
    </div>
  </div>
</div>

<p class="noindent">
ljöd det klangfullt och patetiskt ända ut i brygghuset till
majorskan, som häpen stannade ett ögonblick, innan hon
kom sig för att lyfta upp klinkan. Och då hon öppnade
dörren, såg hon bägge sina yngsta flickor sitta med händerna
i kors på blanka vardagsförmiddagen, röda om kinderna
och med tårar i ögonen, medan kusin Joachim mitt
på golvet stod med rynkade ögonbryn och handen tragiskt
utsträckt emot henne.
</p>

<p>
Sannerligen, en ny tid hade runnit upp på Munkeboda!
Också <em class="em1">där</em> hade seklets tredje årtionde begynt!
</p>

<h2 class="chapter" id="chapter-0-3">
<a id="page-26" class="pagenum" title="26"></a>
III.
</h2>

<p class="first">
Flickorna bodde också uppe på loftet &mdash; i gavelrummet
mittemot Joachims. Uppe i den stora kammaren mot söder,
där det var sol nästan dagen igenom, bodde de alla tre tillsammans.
Väggarna voro icke tapetserade som i de andra
rummen, utan från farfars tid målade med brokiga, tropiska
fantasilandskap på blå bakgrund: mest höga palmer
som beskuggade små kaffebruna hyddor, vaktade av idylliska
infödingar. Farfar hade själv på lediga stunder
målat dem liksom dörrstyckena nere i förstugan.
</p>

<p>
Rummet var möblerat med gamla, vitlackerade, gustavianska
möbler &mdash; lantligt klumpiga &mdash; som majorskan vid
sitt giftermål kasserat i förmaket. I den breda utdragssängen,
som var hopskjuten om dagarna, lågo Beata och Agneta,
och liggsoffan mittemot, med överdrag av hemvävt,
rutigt bomullstyg, hade Karin Maria, som den äldsta, för
sin egen del. Framför soffan stod rummets praktmöbel:
ett gammalt ovalt bord med mörk marmorskiva och tjocka,
buktade ben, som en gång varit förgyllda.
</p>

<p>
När Joachim gick till och ifrån sitt eget rum, såg han
ofta dörren till kusinernas stå öppen. Var gång han kom
över det mörka loftet och tittade dit in, bländades han nästan,
som om han såg in i själva solen &mdash; så ljust var det
alltid där inne, nu på vårsidan. Emellertid såg han Karin
Maria på taburetten framme vid fönstret sitta och öva sig
<a id="page-27" class="pagenum" title="27"></a>
på harpan, eller Beata uppkrupen i den breda fönsterkarmen
sticka tidigt grönt till kanariefåglarna i buren, som
hängde mitt i det breda fönstret, vilket med sina många
små rutor nästan liknade väggen i ett drivhus. Farfar hade
inrättat det så, ty här uppe &mdash; mitt i solskenet, föraktande
alla övliga målaretraditioner &mdash; hade gubben, som var egen
i allt, haft sin »atelier».
</p>

<p>
Joachim kunde ännu tydligt minnas farfar, flickorna
hade däremot blott en dunkel hågkomst av honom som en
liten vithårig gammal man, böjd i ryggen av gikt, men med
ett par klara blå ögon, skälmaktiga och milda, och ett fint
rödlätt ansikte, skrumpet som ett vinteräpple. Gikten hade
farfar fått redan under kriget i Finland anno 88, men det
var dock först efter det han som gammal man legat med
lantvärnet på Rügen och farit så förfärligt illa, som han
börjat gå så hopkrupen. Det var efter den tiden, sedan
han äntligen kommit hem till Munkeboda igen, som han slagit
sig på att måla. Han gick då sällan utanför gården,
utan satt däruppe på gavelrummet i solskenet och komponerade
sina fantastiska landskap eller läste ny fransk och
tysk poesi &mdash; han var en stor beundrare av Ossian och
Châteaubriand, och många av tavlorna voro hans egna
fantasiillustrationer till »Atala» och »René». Tidningar
tålde han på sin ålderdom icke att se &mdash; »Grevesmöhlensk
litteratur» kallade han dem föraktligt. Vid statsvälvningen
den 13 mars hade han varit Adlersparres anhängare och
&mdash; som lantvärnist och skåning av gammal snapphanesläkt
&mdash; hållit på den danska tronföljden. Han hade en
gång varit en ivrig politiker och oppositionsman &mdash; Gustav
III och hans regemente hade han aldrig kunnat fördraga &mdash;
men mot slutet av sitt liv förlorade han mer och mer intresset
för allt vad som tilldrog sig i riket. Efter det sista
tronföljarvalet, då hans gamla livlighet ett ögonblick tycktes
<a id="page-28" class="pagenum" title="28"></a>
blossa upp på nytt, hörde icke ens hans söner honom
någonsin yttra någon politisk mening i inhemska frågor.
Däremot deltog han alltid med liv och själ i vad som försiggick
ute i Europa, och kejsarens fälttåg följde han med
stort intresse: de stora bragderna, utförda på avstånd,
ägde för hans soldat- och konstnärsfantasi beständigt hela
sagans och miraklets tjusning.
</p>

<p>
Han hade varit mycket svag för sin sonson och namne,
lille Joachim. Pojken var född på Munkeboda den 2 december
1805 och med segerhuva; då budskapet från Austerlitz
omsider nådde upp till Västra Göinge härad &mdash; det
var bortåt jultiden &mdash; lät gubben farfar hämta upp den
sista flaskan av den gamla tokajern, som legat i källaren
allt sedan Carl Niklas Skytte kom hem från Wien år 1738.
Han klingade högtidligt med sina söner och sin sonhustru
&mdash; Joachims glada och vackra moder &mdash; och sedan han
doppat sitt lillfinger i vinet, stack han det i munnen på ungen
&mdash; var man född med segerhuva på själva Austerlitzdagen,
så skulle man få veta om det!
</p>

<p>
Och Joachim fick veta om det. Den 2 december firades
alltid, så länge farfar levde, med särskild högtidlighet, och
med sin dristiga, lättrörliga, äkta Skytteska fantasi såg
gossen sig alltid under hela sin barndom i andanom predestinerad
till både marskalksstaven och hertigkronan. Och
farfar tog honom aldrig ur hans illusioner &mdash; han upplevde
icke Waterloo!
</p>

<p>
När Joachim kom från sin kammare, hade han alltid bra
mycket mera lust att spatsera in till flickorna mitt emot än
ned till faster Charlotte, men hittills hade han alltid lyckligt
besegrat denna frestelse. Inte för det, att det i något
annat hus skulle ansetts opassande mellan så nära släktingar,
men han visste, att faster Charlotte ansåg det så &mdash;
när det var <em class="em1">honom</em>, det var fråga om.
</p>

<p>
<a id="page-29" class="pagenum" title="29"></a>
Faster Charlotte hade aldrig tyckt om Joachim, först
och främst för det hon inte själv hade någon son och gossen,
såsom ende sonsonen, efter farfaderns testamente
skulle ärva Munkeboda, och sedan för det han var så
»étourdi». Historien med överstens Lotta, som hon kände
till i alla detaljer, hade naturligtvis inte bidragit att höja
honom i hennes gunst &mdash; hon ansåg honom nu nästan moraliskt
fördärvad.
</p>

<p>
Flickorna hade alltid mycket att göra: de vävde, broderade,
övade sig på klaver och harpa och läste ännu vissa
timmar i veckan franska för sin moder, som själv hade fått
den gamla gustavianska uppfostran och icke gillade någon
annan. Hur gärna Joachim än ville sällskapa med dem,
fick han nästan aldrig tillfälle därtill. Sedan faster Charlotte
hört honom deklamera modern poesi i vävstugan,
misstrodde hon honom ännu mer än förut.
</p>

<p>
För det mesta vistades han ute i skog och mark, var
intresserad av skogshygget och vårbruket, som nu började.
Emellanåt tog han sig en lång ridtur &mdash; red, så att
skummet stod om hästen, bara för att rida; en gång gjorde
han visit i prästgården och en annan gång hos lagman
Sköldborgs, men det gjorde han icke om igen, ty lagmanskan
och alla döttrarna började strax, den ena mera indiskret
än den andra, pumpa honom angående baron Stjernes
frieri till Agneta, vilket i hög grad tycktes intressera
dem. Till Marieholm for han icke, ehuru det låg närmast
Munkeboda &mdash; han »kunde inte med friaren», anförtrodde
han Beata, och så söp man för resten så förtvivlat där, att
ifall han bara en gång skulle försöka att hålla Nils Olof
stången, slutade det förmodligen med att han drack ihjäl
sig.
</p>

<p>
Sanningen var, att han icke kunde fördraga att se Nils
Olof Stjernes rödbrusiga ansikte med de lugna, utstående
<a id="page-30" class="pagenum" title="30"></a>
blå ögonen &mdash; det irriterade honom, bara han tänkte på
det. Han kände gentemot honom en hemlig, oövervinnlig,
egentligen alldeles oförnuftig och ogrundad antipati, som
vissa ögonblick kunde växa nästan till hat &mdash; så olidligt var
det honom att tänka på att den tjocke, flegmatiske tölpen
en gång skulle ha Agneta, vilken &mdash; det svor han på mer än
en gång &mdash; var den vackraste flicka han kände, trots det
hon bara var från skånska landsbygden och därtill hans
egen köttsliga kusin, som han kunde minnas, från det hon
låg i linda.
</p>

<p>
Om kvällarna lade Joachim patiens, »<em class="em2">la Blocade de
Copenhague</em>», spelade »Svarte Petter» med flickorna och
mamsell Fiken eller bezigue med farbror Niklas, som, när
han blev livad vid en toddy, alltid berättade ungefär
samma historier från 1814, då han varit med hären i
Norge, eller glada ungdomsminnen från sin garnisonstid i
Stockholm, där han svärmat för Fredrika Löv och Inga
Åberg och alltid roat sig präktigt trots Gustav Adolfs trista
regemente. Klockan tio reste sig faster Charlotte, om det
så var mitt uti en patiens eller en historia &mdash; kände efter,
om hörnskåpet och mahognyskänken voro riktigt låsta,
gav den av döttrarna, som »hade veckan», sina instruktioner
för morgondagen, under det hon lade ihop stickningen
och släckte det ena talgljuset vid sin bordända.
</p>

<p>
&mdash; Seså, Skytte, sade hon myndigt, nu är det tid för
ungdomen att komma i säng.
</p>

<p>
Farbror Niklas reste sig &mdash; det föll varken honom eller
någon annan in att sätta sig upp emot den enväldiga majorskan,
som redan stod vid dörren med det andra talgljuset
i handen, vid vilket Joachim tände sin vaxstapel för
att lysa sig själv och flickorna uppför trappan. Men faster
Charlotte stod troget och väntade i den kalla förstugan,
tills hon sett ungdomen skiljas åt uppe i den halvmörka
<a id="page-31" class="pagenum" title="31"></a>
loftssvalen, innan hon tog ljuset med sig in i sängkammaren,
där det sparsamt släcktes och utbyttes mot en
»pråsa». Och den livsglade och äventyrslystne löjtnant
Joachim Skytte måste finna sig i att bli körd i säng som
en skolpojke klockan tio &mdash; han <em class="em1">måste</em> finna sig i det, ty
här uppe i Västra Göinge härads magraste ödemark hade
man sannerligen inga som helst andra resurser för natten
än att beskedligt krypa till kojs. Han förbannade faster
Charlotte och hela menagen på Munkeboda, läste en
smula och sov som en stock till klockan halv sju, då en av
flickorna vanligtvis ängsligt knackade på dörren och bad
honom för Guds skull skynda sig ner, ty mamma blev ju
så ledsen om hon fick vänta med ölosten.
</p>

<p>
Flickorna hade han snart blivit intim med &mdash; i synnerhet
Beata, som var så vänlig och munter och hjärtegod.
Karin Maria bråddes väl mycket på faster Charlotte &mdash;
hon var stel och förnäm och »gav sig air», men när man
talade med henne, insåg man snart, att hon både var mera
tänkande och mera erfaren än systrarna. Hon hade tillbragt
ett par vintrar i Stockholm och Kristianstad, och Joachim
var från början mycket mera bekant med henne än
med de yngre flickorna. Agneta var ju bara barnet, men &hellip;
Men hon hade några satans ögon, lilla kusin Agneta!
</p>

<p>
Allt sedan det första ögonblicket han såg henne, tänkte
Joachim mest på Agneta. Hon var så oberäknelig &mdash; emellanåt
så barnsligt yster, så okonstlat förtroendefull och
öppenhjärtigt pratsam, emellanåt åter så skygg och misstänksam,
så sluten och stilla, att han kunde bli helt nervös
och het om öronen samt gå och undra på »vad han hade
gjort henne», eller om hon »hade hört något om honom».
Så kunde hon ibland, när han icke såg på henne, sitta och
följa honom med sin fientligt allvarliga, undrande, mörka
blick, som han kände utan att vilja möta den, ty då &mdash; det
<a id="page-32" class="pagenum" title="32"></a>
visste han &mdash; slog hon strax ned ögonen, och den lilla veka
munnen knep trotsigt ihop sig. Han var då alltid övertygad
om, att hon satt och tänkte på historien med översten
och den förbannade röda Lotta. Ty naturligtvis hade
icke mamsell Fiken, som förmodligen snusat upp alltsammans,
kunnat ha tand för tunga, om än faster Charlotte &mdash;
det märkte han &mdash; kunnat det. Men däri tog han nu fel.
Flickorna &mdash; till och med själva Karin Maria &mdash; visste lika
litet nu, som då han kom, och ansågo egentligen hans vistelse
på Munkeboda blott som ett vanligt, om än något förlängt,
släktbesök.
</p>

<p class="tb">
&nbsp;
</p>

<p class="noindent">
Det var en dag mitt i april &mdash; en solig förmiddag med
barfrost &mdash; som den unge Skytte kom hem från en av sina
vilda ridturer. Som vanligt, då han steg uppför trappan,
möttes han av ljusstrimman, vilken från flickornas otäta
kammardörr brandgul silade sig över loftet, och då han
nyss hade sett faster Charlotte i potatiskällaren, sysselsatt
med att inspektera potatisen, som »började gro»,
följde han denna gång sin regelmässigt återkommande ingivelse
att »hälsa på flickorna».
</p>

<p>
Ännu i höga stövlar och sporrar, med ridspöet under
armen och mössan i handen, knackade han på dörren.
</p>

<p>
&mdash; Stig in! ropades det genast ogenerat.
</p>

<p>
Han öppnade dörren och såg Agneta balanserande på
fönsterkarmen sticka in några blekgröna stjälkar i buren
till kanariefåglarna. Hon blev så förvånad när hon såg
honom, att hon höll på att förlora jämvikten.
</p>

<p>
&mdash; Kusin Joachim &hellip;
</p>

<p>
Hon ville i en fart hoppa ned på golvet men vrickade
foten och skulle ha fallit, om han icke raskt sprungit fram
och fångat henne i sina armar.
</p>

<p>
<a id="page-33" class="pagenum" title="33"></a>
&mdash; Men Agneta, hur i all världen bär du dig åt!
</p>

<p>
Hon hade blivit helt blek och såg förskräckt upp till
honom med de stora bruna ögonen rakt under hans. Han
var varm och upphettad av den hastiga ritten i den skarpa
vårvinden, som han på backarna måst kämpa sig fram
emot, en smula bländad, liksom förvirrad av det rika solljuset
&mdash; nästan utan att veta vad han gjorde, tryckte han
lilla Agneta fastare intill sig och släppte henne icke igen.
Deras ögon möttes i en lång, leende blick.
</p>

<p>
&mdash; Gör det ont, kusin Agneta? mumlade han.
</p>

<p>
Och med en förvirrad, svindlande känsla &mdash; utan att
kunna göra sig reda för varifrån den kom &mdash; viskade Agneta,
att hon »trodde nog», att det gjorde ont &mdash; i foten &hellip;
</p>

<p>
&mdash; Sätt dig ned! Han satte henne varligt men bestämt
ned i soffan, och innan hon kunde ana, vad han ämnade
göra, böjde han ett knä framför henne och löste hastigt
korsbandsskon från foten.
</p>

<p>
&mdash; Men kusin Joachim &hellip; Hon rodnade, men lät honom
hållas &mdash; en smula generad, men ännu mera nyfiken, leende
böjd fram över honom.
</p>

<p>
&mdash; Om man frotterar den en smula, så går det över,
han gned försiktigt den lilla varma foten i den hemstickade
bomullsstrumpan mellan sina händer. Han såg upp
och deras ögon möttes igen.
</p>

<p>
Så böjde han sig djupt ned och gjorde, vad han naturligtvis
aldrig skulle ha gjort &mdash; han lutade sin kind mot
vristen och kysste den.
</p>

<p>
Det hördes springande steg i trappan. Agneta, röd
som blod om kinderna och ända ned på halsen, satte foten
hårt mot golvet, och Joachim sprang upp.
</p>

<p>
Det var bara Beata. Hon kom in med det stora förklädet
fullt av matäpplen, en skål och ett par silverknivar i
handen.
</p>

<p>
<a id="page-34" class="pagenum" title="34"></a>
&mdash; Nej, se kusin Joachim! sade hon litet handfallen,
men ändå inte så värst förvånad.
</p>

<p>
&mdash; Ja, dörren stod öppen, och då jag såg Agneta hålla
på att falla ned från fönsterkarmen &hellip; förklarade han en
smula osammanhängande och inte fullt sanningsenligt.
</p>

<p>
Beata hörde inte på. Hon ville passa på att få Agneta
till att hjälpa sig med att skala äpplena till tårtan, medan
mamma inspekterade potatiskällaren. Om kusin Joachim
ville underhålla dem &mdash; så mycket bättre!
</p>

<p>
Därpå slogo de sig allesammans ned omkring praktbordet
med marmorskivan. De röda skalen hopade sig i smala
ringlar framför flickornas platser, och de kluvna äpplena
blevo rödbruna i skålen, medan de pratade.
</p>

<p>
Mamma var så noga med att få den där äppeltårtan
färdig i dag, då det bakades, och stora ugnen ändå var
uppvärmd, ty krigsrådet Fagerhjelm hade, på hemväg till
Kristianstad, annonserat sig med hela sin familj till i övermorgon.
</p>

<p>
&mdash; Jag visste det nog, Beata samlade med bägge händerna
ihop skalen, som lågo kringspridda på hela bordet.
Jag <em class="em1">visste</em> det! Karin Maria tappade kammen, när hon
kammade sig i morgse, och skatorna ha skrattat hela dagen.
Det betyder alltid, att det kommer främmande.
</p>

<p>
&mdash; Tusan hakar! skrattade kusin Joachim och sträckte
välbehagligt benen i ryttarstövlarna ifrån sig. Då få de
inte ofta öppna munnen, era stackars skator.
</p>

<p>
&mdash; Och tänk så väl, att den dumma kalkonhönan nästan
höll på att dränka sig i drankasluffen i dag och bröt benen,
annars hade mamma visst aldrig nänts att bestå den
åt farbror Fagerhjelms!
</p>

<p>
&mdash; Jag tycker inte, jag har hört talas om honom förr,
inföll Joachim betänksamt. Han bodde inte i Kristianstad
på min tid.
</p>

<p>
<a id="page-35" class="pagenum" title="35"></a>
&mdash; Nej, det är också bara helt kort tid sedan han flyttade
dit, men mamma är syssling med frun. Han är från
Småland, tillade Beata med den litet medlidsamma, nästan
föraktliga betoning, varmed en genuin göing talar om smålänningar.
</p>

<p>
&mdash; Och Susen har varit i pension i Växjö och talar
uppländska, pladdrade Beata vidare.
</p>

<p>
&mdash; Fröken Fagerhjelm! parodierade Agneta skälmskt
med ett rätt vällyckat försök att säga hårda r.
</p>

<p>
&mdash; Och tänk, det gör inte ens kusin Joachim, som har
varit så länge i Stockholm! Beata såg bort på honom med
erkännande beundran.
</p>

<p>
&mdash; Det gör ingen skåning, som har aktning för sig
själv, svarade Joachim tvärsäkert.
</p>

<p>
Agneta började nu fullständigt återvinna sin fattning.
Hon lade bägge armarna i de korta, rödrutiga värkensärmarna
på bordet och böjde sig skälmaktigt fram:
</p>

<p>
&mdash; När nu kusin Joachim får se Susen &hellip; Hon erfor ett
retande, hittills okänt nöje i att »bry» Joachim.
</p>

<p>
&mdash; Min Susen, min Susen &mdash; admirabel! <em class="em2">Quelle figure!</em>
härmade Beata uppsluppen krigsrådet och vred ett par inbillade
mustascher uppåt. Krigsrådet hade harskår och bar
skägg.
</p>

<p>
&mdash; Och så beundrad hon är! fortfor Agneta i samma
ton. Hon har redan varit förlovad med tolv gradpasserare!
</p>

<p>
Joachim skrattade högt och böjde sig fram för att riktigt
se in i Agnetas skälmaktigt segervissa, retsamt leende
bruna ögon. &mdash; Och så unnar kusin Agneta mig att bli den
trettonde! sade han med låtsat förebrående, med ögonen i
hennes.
</p>

<p>
&mdash; Nej, den <em class="em1">förste</em> löjtnanten! svarade Agneta med
en liten mockant komplimang. Hennes ögon fingo plötsligt
omedvetet ett uttryck av övermod och jublande triumf, i
<a id="page-36" class="pagenum" title="36"></a>
det hon rätade på sig och kastade nacken en smula tillbaka.
Nu är det tid, att Susen begynner på ett nytt dussin,
dussin!
</p>

<p>
&mdash; Agneta! Agneta! varnade Beata ogillande, i det hon
reste sig upp och med fatet på armen beredde sig att gå.
</p>

<p>
Men Joachim skrattade med full hals &mdash; han tyckte, att
han för var dag mer och mer »upptäckte» sina kusiner.
</p>

<p>
Agneta hade också rest sig upp från sin plats i soffan
och gjorde sig med en viss nervös brådska i ordning att
genast följa systern. Joachim höll artigt dörren öppen för
Beata, som med det rågade fatet i båda händerna redan
var ute på loftet. När Agneta gick förbi, böjde han sig
fram emot henne.
</p>

<p>
&mdash; Hur går det med foten, Agneta?
</p>

<p>
Och hon, som nyss varit så skalkaktigt säker och leende
munter, gled förbi honom röd som blod ända upp till
hårfästet och med en skygg, halvt förtrytsam, halvt bedjande
blick ur sina nu nästan svarta ögon.
</p>

<p>
Förstugudörren där nere öppnades raskt utifrån.
</p>

<p>
&mdash; Mamma! viskade Beata, redan halvvägs nere, dämpat
varnande upp genom trappans halvmörker.
</p>

<h2 class="chapter" id="chapter-0-4">
<a id="page-37" class="pagenum" title="37"></a>
IV.
</h2>

<p class="first">
Fram emot aftonen dagen innan gästerna väntades,
just då pigorna höllo på att städa gästrummen, medan
döttrarna själva under majorskans överinseende bäddade
sängarna, så att hon kunde vara riktigt säker på att bolster
och linnelakan fördelades på rätta sättet, och att de
bästa örngottskuddarna med äkta spetsar och de blå sidentäckena
från hennes bröllop tillräckligt omsorgsfullt och
ostentativt placerades på de sängar, hon bestämt dem för,
körde en chäs med två främmande herrar in på gården.
Agneta såg dem först genom stora gästrumsfönstret, och
utan att varsko någon eller säga ett ord, smög hon sig i
samma ögonblick ut ur rummet och skyndade sig hals
över huvud upp på vinden.
</p>

<p>
Litet efter kom köksan springande in och bad, att hennes
nåd för guds skull strax ville komma, för baronen från
Marieholm och en annan herre stodo redan i förstun.
</p>

<p>
Majorskan gav hastigt ett par order, skickade bud på
majoren och löjtnant Skytte, samt försvann skyndsamt in
i förmaket, som av sparsamhetsskäl tyvärr ännu icke blivit
eldat.
</p>

<p>
Då hon småleende och fryntlig med nyaste hårklädseln
på huvudet, som likväl i brådskan kommit en smula på
sned, trädde in i salen, fann hon redan herrarna där före
sig, vilka raka och högtidliga stodo borta vid det ena klaffbordet
<a id="page-38" class="pagenum" title="38"></a>
med ryggen emot henne och ansträngt betraktade
ett ytterst otydligt kopparstick över slaget vid Breitenfeld
högt uppe på väggen.
</p>

<p>
Det började strax krusas och komplimenteras, och majorskan
bad så många gånger om ursäkt, för det att ingen
hade varit tillreds att taga emot herrarna.
</p>

<p>
Baronen förklarade ytterst omständligt, att han och
hans vän ett par dagars tid varit i Kristianstad för att
söka tinga på en smula foder åt kreaturen &mdash; som vanligt
fram på vårsidan, hade naturligtvis hans eget tagit slut.
Nu tillät han sig att göra en titt inom på Munkeboda och
kanske &mdash; ifall det icke alltför mycket besvärade herrskapet
&mdash; stanna där aftonen över.
</p>

<p>
Majorskan förklarade artigt, att det naturligtvis icke
kunde vara frågan om besvär då det gällde så kärt främmande,
och vred redan i tankarna beslutsamt av nacken
på tre av sina bästa tuppar, medan hon med detsamma
gjorde ett hastigt överslag över, hur mycket det kunde
tagas ifrån kalasmaten till i morgon afton, utan att subtraktionen
märktes.
</p>

<p>
Nu kom majoren in, i nystärkta fadermördare och på
förhand i gott lynne vid utsikten till ett parti whist och en
extra stark romtoddy på kvällskvisten.
</p>

<p>
Medan majorskan åter försvann för att skyndsamt ge
order om eldning i kontoret &mdash; förmaket kunde det ändå
inte tjäna något till att tänka på &mdash; började de tre herrarna
tala om foderbristen och nattfrosten och svårigheten att
få gott utsäde.
</p>

<p>
Baron Nils Olof Stjerne till Marieholm &mdash; »friaren»,
som Joachim kallade honom &mdash; var en storväxt, starkt
byggd herre på ungefär fyrtio år, blond, fyllig och rödbrusig,
med hög kal panna och stora, utstående blå
ögon. Han ansågs i allmänhet för att se bra ut, ansiktet
<a id="page-39" class="pagenum" title="39"></a>
i sin helhet påminde något om de vanliga Gustav
Adolfsporträtten, men det tunga, dästa och en smula stillastående
melankoliska i hela hans uttryck missklädde honom.
Emellertid var han ingalunda i <em class="em1">något</em> avseende &mdash;
om man också ej tog i betraktande hans rang och Stjernesläktens
anseende &mdash; omöjlig som man till även en så ung
och vacker flicka som Agneta Skytte.
</p>

<p>
Det var också med en obehaglig känsla av att icke
egentligen ha något som helst rimligt skäl till sin oövervinnliga
motvilja för honom och det projekterade partiet,
som Joachim, då han trädde in i rummet, hälsade på baronen.
Han hade under sin Kristianstadstid träffat honom
flera gånger, och då närmast tyckt riktigt bra
om honom som en hederlig och oförarglig om än något
tystlåten sällskapskarl. Varför i all världen skall det
tjocka odjuret ha kastat sina ögon just på Agneta, tänkte
Joachim, åter gripen av denna besynnerligt nervösa vedervilja
för faster Charlottes älsklingsprojekt, som strax vid
Beatas första ord därom fattat honom, i det han på samma
gång hjärtligt skakade hand med friaren och frågade, hur
han mådde i det förbannade aprilvädret.
</p>

<p>
Bredvid baron Stjerne satt hans gode vän och permanente
sällskapsbroder Figge Wallqvist. Han var en herre
på nära sextio år nu, liten, mager och skinntorr, med ovanligt
väl bibehållet mörkt hår och en stor romersk näsa,
som åt hela hans ansikte gav något visst förnämt pretentiöst.
Förmodligen stod denna ytterst aristokratiska näsa
i förbindelse med hans anspråk att räkna nära släkt med
en av Sveriges kungar. Figge Wallqvist gick nämligen
med tämligen stor säkerhet och gällde för att vara en sonson
av Fredrik av Hessen. Utom näsan och namnet Fredrik
hade han också från sin furstlige farfader ärvt en viss
smidig slughet och skrävlande, grovkornig gemytlighet,
<a id="page-40" class="pagenum" title="40"></a>
som gjorde honom till en gunstling i herrsällskap. Denne
illegitime konungaättling svärmade och levde för, vad han
efter ett par stora toddar högtidligt plägade kalla »legitimitetens
idé» och »blodets rätt». Och som han lärde, så
levde Figge Wallqvist. Han hade på sin tid under statsvälvningen
och de följande oroligheterna hållit strängt på
den legitime Gustav IV Adolf, och sedermera &mdash; också av
rent svärmeri för legitimitetens idé &mdash; som frivillig under
Bernadotte deltagit i de allierades fälttåg mot den »korsikanske
usurpatorn», såsom han alltid kallade fransmännens
kejsare. Han hade varit med om intåget i Paris och
haft den stora glädjen att se Vendômekolonnen störtas.
Utom dessa nämnda yttre och inre furstliga egenskaper
hade stackars Figge emellertid ingenting vidare ärvt efter
sin glorvördige farfader utan levde nu mest på sina vänner,
vilka till tack för hans kända gemytlighet och rikliga
förråd av fruntimmers- och andra historier, både månader
och år underhöllo honom som sällskapsherre. Sitt egentliga
huvudkvarter hade han emellertid på senare tider på
Marieholm, där Nils Olof Stjerne, ensam och trött av sin
moders, änkefriherrinnans, despotiska regemente, fann en
viss tröst i gamle Figges sympati och stora livserfarenhet.
</p>

<p>
Karin Maria kom in och neg världsvant för de bägge
herrarna, i det hon samtidigt lät pappa veta, att det nu
var i ordning och eldat på kontoret, ifall herrarna ville ta
sig ett parti innan supén.
</p>

<p>
Baron Stjerne hade sett så väntansfull ut, då dörren
öppnades. När det blott var Karin Maria, som visade sig,
vände han ett ögonblick, liksom besviken, bort huvudet.
Det var så länge, hela långa sex veckor, sedan han varit
på Munkeboda, och under hela denna tid hade han ej en
enda gång sett Agneta. Figge, vilken som sagt hade rykte
om sig att förstå sig på kvinnor, hade nämligen livligt rått
<a id="page-41" class="pagenum" title="41"></a>
honom att hålla sig borta en tid och »låta tiden och saknaden
verka».
</p>

<p>
Efter att ha växlat några hövlighetsfraser med äldsta
fröken, utvandrade herrarna lydigt till kontoret &mdash; i Karin
Marias stämma hade nämligen legat en dold order, som
de allesammans förstodo. Blott Joachim stannade kvar.
</p>

<p>
&mdash; Skall kusin inte också gå? frågade Karin Maria litet
otåligt. Hon stod och väntade på att få börja med dukningen,
som i afton ålåg henne.
</p>

<p>
&mdash; Jo &hellip; Var är &hellip; han höll på att säga Agneta, men
ändrade sig instinktivt, då han mötte Karin Marias inkvisitoriska
blick, och frågade i stället: Var är Beata?
</p>

<p>
&mdash; Uppe och gör sig i ordning, svarade Karin Maria
kort. Och därpå litet spotskt, då Joachim ännu dröjde:
</p>

<p>
&mdash; Vet <em class="em1">kusin</em> kanske, var Agneta är? Hon står nämligen
inte till att finna.
</p>

<p>
&mdash; Nej! Joachim skrattade till, plötsligt i gott humör,
liksom lättad av att veta, att <em class="em1">hon</em> åtminstone icke stod
och gjorde toalett för »friaren». Men, om du vill, kusin,
skall jag göra mitt bästa för att finna henne.
</p>

<p>
Han mötte mamsell Fiken i förstugan &mdash; hon hade
som vanligt luktat främmande &mdash; gav henne kort besked
om, var hon kunde finna Karin Maria, och sprang raskt
uppför loftstrappan.
</p>

<p>
Ett ögonblick stannade han och lyssnade, om han ej
skulle höra röster från flickornas rum &mdash; men nej, det lät
verkligen, som om Beata vore allena. Därpå öppnade han
på vinst och förlust, driven liksom av instinkt, dörren till
den så kallade »yttre handkammaren», varest majorskan
förvarade en del gammalt skräp och ställde undan saker,
som icke brukades.
</p>

<p>
Det första han fick syn på därinne i den bleka, kalla
vårskymningen, var också mycket riktigt Agneta, uppkrupen
<a id="page-42" class="pagenum" title="42"></a>
i en gammal släde från 1700-talet, målad, och
framtill uppåtböjd som en snäcka. Hon hade svept in sig
i en skinnfäll och fördrev tiden med att studera en gammal
trasig bok, hon tillfälligtvis funnit däruppe. När hon
fick se kusin Joachim, rodnade hon starkt och beredde
sig genast att lämna sin tillflyktsort.
</p>

<p>
Han klev över några gamla lårar, som stängde passagen,
stötte i förbifarten med huvudet till ett par talgljus
&mdash; de hängde radvis under loftet i långa snören, uppträdda
på vekarna, för att blekas &mdash; och nådde äntligen
fram till den sålunda barrikaderade kusinen.
</p>

<p>
&mdash; Men, Agneta, han dämpade ovillkorligt stämman,
i det han utan vidare slog sig ned på kanten av släden,
som hon ännu ej hunnit lämna. Du sitter ju och blir dödligt
förkyld häruppe.
</p>

<p>
&mdash; Neej, sade Agneta dröjande. Trots fällen frös hon
så att hon huttrade i sin tunna klänning och sina bara armar.
Jag &hellip; jag skulle bara söka något häruppe &hellip;
</p>

<p>
&mdash; Nu äro de inne i kontoret och kommer inte in före
supén. Joachim såg menande på henne i det han dristigt
gick rakt på saken.
</p>

<p>
Agneta knep ihop läpparna och såg ned. Hon rörde
sig inte i släden.
</p>

<p>
&mdash; Agneta! Joachim lutade sig fram och hans
stämma ljöd ännu mera dämpat. När du nu rakt inte <em class="em1">vill</em>
ha honom, så &hellip;
</p>

<p>
&mdash; Jag <em class="em1">kan</em> inte, mumlade Agneta passionerat, utan
att se på kusinen. Jag tar gift eller springer till skogs,
om mamma tvingar mig.
</p>

<p>
&mdash; Ingen skall tvinga dig, viskade han upprörd och
fick i halvmörkret fatt i hennes hand, som han, utan att
riktigt veta vad han gjorde, våldsamt klämde i sin. Hur
kan du tro, att någon skulle kunna <em class="em1">våga</em>?
</p>

<p>
<a id="page-43" class="pagenum" title="43"></a>
&mdash; Om han bara hade velat ha någon av de andra,
viskade Agneta modlöst. Mamma vill det så förfärligt
gärna. På hennes födelsedag till sommaren har hon sagt,
att det skall eklateras.
</p>

<p>
&mdash; Aldrig, utbrast Joachim häftigt, aldrig, så länge
jag lever, skall Nils Olof Stjerne få dig. Och då Agneta
nu med en plötslig känsla av lättnad över att ha någon
att förtro sig till och i hjälplös tillit till hans beskydd, bävande
under den blott halvt förstådda lidelsen i hans ton
och ord, på en gång förlorade all självbehärskning och
snyftade högt med ansiktet nere mot skinnfällen, böjde han
sig fram över henne, tröstande, ömt, och deras ögon
möttes inne i slädens mörker.
</p>

<p>
&mdash; Jag svär dig, Agneta, att om du någonsin behöver &hellip;
behöver &hellip; du förstår &hellip; Han viskade otydligt, förvirrat,
med en stämma, som stockade sig. <em class="em1">Du</em> åtminstone
skall få den lyckan att följa ditt hjärtas röst.
</p>

<p>
Beatas förtroende angående »den andre» spökade
ännu stundom, om än svagt, i huvudet på Joachim. Hans
sunda förnuft sade honom nämligen, att den nogräknade,
romantiska och därtill litet satiriskt anlagda Agneta icke
så lätt hade kunnat finna någon passabel flamma i denna
öken. Men emellanåt, då han kände sig upplagd för melankoli,
dröjde hans tankar bland annat också vid denne
mystiske »fridstörare», som han då fann för gott att
kalla honom.
</p>

<p>
Agneta tycktes inte riktigt sentera kusinens ädelmod,
hon bara böjde huvudet djupare ned. Joachim betraktade
henne först förvånad och därpå &hellip; Plötsligt såg han
&mdash; vågade han se &mdash; <em class="em1">något annat</em> i hennes djupa rodnad.
</p>

<p>
&mdash; Eller &hellip; eller &hellip; Skulle Beata ha misstagit sig?
<a id="page-44" class="pagenum" title="44"></a>
Det är inte för du föredrar en annan, som &hellip;? frågade
han hastigt, ännu halvt svartsjuk, trots allt sunt förnuft.
</p>

<p>
&mdash; Jag, mumlade Agneta förvirrad, föredraga en annan?
Vad i all världen skulle det då vara för en?
</p>

<p>
&mdash; Ja, du har rätt, ropade Joachim plötsligt övermodigt.
Vad skulle det då vara för en? <em class="em1">Här!</em>
</p>

<p>
I samma sekund möttes deras blickar: Agnetas brydd,
men skälmsk och en smula öm, Joachims &hellip; ja, i det
ögonblick Joachim såg in i sin kusins oskyldiga ögon och
läste deras uttryck, kom han till att småle &mdash; ännu mera
skälmskt än hon, som nu bet sig i läppen och långsamt
vände bort huvudet, ännu ömmare och en liten smula
förläget.
</p>

<p>
Agneta gav plötsligt till ett lätt rop &mdash; hennes ögon
stodo fästa på handkammardörren, som med spöklik
ljudlöshet öppnades utifrån. Gudskelov, det var bara
Beata!
</p>

<p>
&mdash; Är ni här? sade Beata. Hennes röst var låg men
ytterligt förvånad. Jag kunde rakt inte begripa, vad det
var, som tisslade och tasslade här uppe på loftet.
</p>

<p>
Joachim vände sig nu också om, utan att släppa Agnetas
hand, som han höll fast under fällen.
</p>

<p>
&mdash; Agneta sitter och är rädd för friaren, viskade han
med en undertryckt, jublande, pojkaktig uppsluppenhet,
som stötte Beata, men, märkvärdigt nog, inte Agneta det
allra ringaste.
</p>

<p>
&mdash; Att kusin kan skämta, förebrådde den sympatiserande
Beata indignerad. Stjerne själv går väl någorlunda
an, fastän han är rysligt tjock och förfärligt tråkig,
men kusin skulle bara se gamla friherrinnan!
</p>

<p>
Agneta hade sakta dragit sin hand ur Joachims. Hon
vecklade sig nu ut ur skinnfällen och stod litet obeslutsam
<a id="page-45" class="pagenum" title="45"></a>
utan att våga se upp på honom och utan att kunna
komma förbi. Han såg det och reste sig genast.
</p>

<p>
&mdash; Men du får i alla fall in och snygga dig litet, återtog
den praktiska Beata. Så rufsigt ditt hår är! Och
mamma förlåter dig aldrig, om du icke tar åtminstone
violetten på.
</p>

<p>
»Violetten» var ett familjesmeknamn på Agnetas urfällda
shalliklänning. Beata själv ståtade i en storfasonerad
röd köpetygsklänning och doftade av eau de
lavande.
</p>

<p>
&mdash; Ja, jag får väl det, sade Agneta ovanligt undfallande,
i det hon stilla gick förbi kusin Joachim utan att
se upp på honom.
</p>

<p>
När den unge Skytte efter detta intermezzo äntligen
kom in till herrarna på kontoret mottogs han med förebråelser
från farbror Niklas över att ha undandragit sig
fjärdemanskapet. Gamle Figge böjde sig fram för att ta
hem ett stick och sade släpande, redan litet lallande på
rösten, i det han såg upp med sina rödkantade ögon:
</p>

<p>
&mdash; Inte så sträng, bror Niklas! &hellip; Man är ung, man
är kavaljer! Inte sant, herr löjtnant? Man har inte tre
vackra kusiner för intet &hellip;
</p>

<p>
&mdash; Prat! avbröt gubben Niklas, som satt med otur,
förargad.
</p>

<p>
Men Figge Wallqvist lät sig inte bekomma. Han stack
Skyttens knekt med sin kung och sade i samma ton som
förut:
</p>

<p>
&mdash; <em class="em1">Vem</em> av de tre gracerna &mdash; om man får vara så
indiskret att fråga &mdash; är det nu löjtnanten har unnat sitt
äpple? Och då Joachim stående vid spelbordet, bibehöll
en föraktlig och indignerad tystnad, fortfor han: Eller
är det kanske någon nymf i de lägre regionerna? &hellip; Förnuftigt,
min son, mycket förnuftigt! Där uppnår man i
<a id="page-46" class="pagenum" title="46"></a>
regeln det &hellip; det, som skall uppnås &hellip; med betydligt
mindre tidspillan.
</p>

<p>
&mdash; Skytte är heller inte känd för att spilla tiden i dylika
saker, inföll Nils Olof Stjerne ovanligt livad, med en
genomskinlig allusion på det ödesdigra Stockholmsäventyret.
</p>

<p>
De skrattade allesammans högljutt och med en behaglig
känsla av kamratskap och ömsesidig världsmannaaktig
förtrolighet. Joachim kände sig plötsligt oändligt
uppstyltad och dum, som nyss kunnat på allvar förarga
sig över gubben Figge.
</p>

<p>
Han tackade för rådet i lika gott humör som det blivit
givet, drack brorskål med gubben, som proponerade, och
då samtalet visade tendens att övergå till politiken, bidrog
han ivrigt att leda det in i denna fåra.
</p>

<p>
Gubben Figge kom med ett par rätt vassa utfall mot
den härskande dynastien, som aldrig &mdash; oaktat det gemensamma
fälttåget mot den »korsikanske usurpatorn»
&mdash; på grund av sin brist på legitimitet riktigt förstått att
vinna hans bevågenhet. Joachim, som naturligtvis, i likhet
med den övriga ungdomen, icke brydde sig stort om
kungen men däremot uppriktigt såg landets hopp i kronprinsen,
tog ivrigt till orda och försvarade varmt den »i
frihet borna kraften och dugligheten». Gamle Figge skakade
på huvudet och spottade föraktligt ut den ena bussen
efter den andra.
</p>

<p>
&mdash; Prat! sade han. Det hjälper ta mig fan inte någon
att vara »boren i frihet», det kan var oäkta unge i socknen
pråla med. Nej, vad det kommer an på i en sådan
ställning är auktoritet &mdash; den legitima auktoriteten. Det
är den hemlighetsfulla och odisputabla rätt <em class="em1">blodet</em> ger,
som det kommer an på.
</p>

<p>
&mdash; Rätt! Rätt! ropade Joachim hetsigt. Man födes nu
<a id="page-47" class="pagenum" title="47"></a>
för tiden varken till rätt eller makt &mdash; den, som har kraft
därtill, erövrar det alltsammans.
</p>

<p>
Nils Olof Stjernes annars så tröga blod började också
komma i svallning. Han kände sig kränkt på det ordnade
samfundets, på ridderskapets och adelns vägnar.
</p>

<p>
&mdash; Han är ju jakobin, fullblodsjakobin! ropade han
argt, med blicken vädjande till sin blivande svärfar.
</p>

<p>
Gamle Niklas Skytte satt och knäppte betänksamt mot
locket på sin snusdosa. Vid brorsonens djärva ord kunde
han icke hjälpa, att han kände släktens heta, upproriska
snapphaneblod liksom rinna livligare i ådrorna. Han
ville icke stöta Stjerne, som naturligtvis, <em class="em1">naturligtvis</em>,
hade rätt, men &hellip; Han klappade nästan smeksamt
Joachim på skuldran med denna hemliga släktsympati,
vilken liksom magnetiskt meddelas och uppfattas, och
utan att låtsa om baronens indignation, sade han godmodigt
lugnande, med ett försök att vända det hela i skämt:
</p>

<p>
&mdash; Ja, visst är han jakobin, det ligger ju i släkten. Det
har jag själv varit, så det förslog, år 89 för fyrtio år sedan,
och det var också gubben far min på sin tid 1772. Han
lärde nu för resten aldrig att förlika sig med dem, som
makten hade. Men annars så &hellip; han tog sig en pris.
Det går nog över. Det brukar alltid gå över.
</p>

<p>
&mdash; Inte hos <em class="em1">mig</em>! svor Joachim, nu het på allvar.
Nog vet jag, att vi nu i Svea rike sitta upp till öronen i
hyckleri och gemen feghet, men &hellip;
</p>

<p>
&mdash; Håll! Håll, unge vän! Gubben Figge reste sig
högtidligt upp, och utan att någon egentligen visste, hur
det gick till, voro de plötsligt mitt inne i ett politiskt
kannstöperi, i vilket allt ständernas kiv och skrävel under
20-talets oroliga riksdagar gick igen en miniature.
</p>

<p>
Supén, som, tack vare besväret att fånga och plocka
tupparna, serverades alltför sent, var inte särdeles trevlig.
<a id="page-48" class="pagenum" title="48"></a>
Dels voro herrarna, med undantag av Joachim, som
disputerat mera än han druckit, och Stjerne, som tålde
ett oxhuvud, något väl tunga i huvudet av den rikliga förplägningen
på kontoret, dels var majorskan i dåligt lynne
över att det så dragit ut på tiden. Flickorna voro stillsamma
och högtidliga &mdash; friarens närvaro verkade alltid
deprimerande på dem. De höllo sig tätt tillsammans i en
klunga, och varken Nils Olof Stjerne, som dock hela aftonen
uppriktigt och otåligt längtat att få se en skymt av
den utvalda, eller Joachim, som med svartsjuk påpasslighet
höll ögonen på honom, kunde komma åt att yttra ett
ord till Agneta. Hon satt vid bordet mellan Beata och
Karin Maria och slog knappt upp ögonen en enda gång
under hela aftonen.
</p>

<p>
Majorskan var långt ifrån missnöjd med sin dotters
hållning. Det tillhörde en flicka att vara »retirée» i dylika
saker, och dessutom ansåg hon det rent av för god
politik så länge icke partiet definitivt var eklaterat.
</p>

<p>
Tidigt nästa morgon körde friaren och gubben Wallqvist
hem. En lam inbjudning &mdash; med hänsyn till den bedårande
fröken Susen, som väntades, ansåg majorskan
det icke riktigt klokt att göra den särdeles presserande &mdash;
att stanna dagen över, blev artigt avslagen. Stjerne försökte
ännu en gång komma åt att möta Agnetas blick,
men lyckades icke. I den mulna aprilmorgonen stod hon
och neg för honom på trappan med envist nedslagna
ögon, medan han modlös och i dåligt lynne grep tömmarna
och smackade på vallacken.
</p>

<h2 class="chapter" id="chapter-0-5">
<a id="page-49" class="pagenum" title="49"></a>
V.
</h2>

<p class="first">
Klockan sex på eftermiddagen &mdash; just då Joachim mitt
på gårdsplatsen i en lång lina motionerade unghingsten
Ajax, som, instängd hela dagen, vild av friska luften och
yr av att oupphörligt blott springa i cirkel, nästan höll på
att falla i sken &mdash; körde krigsrådet Fagerhjelms gamla
gullackerade heltäckare in genom grindarna. Joachim
hade så tillräckligt nog att göra med att lugna Ajax, som
&mdash; med näsborrarna nedåt, stramt hållen tillbaka &mdash; stod
och skrapade med frambenen och frustade, att han var
tvungen att överlåta åt farbror Niklas att hjälpa damerna
ur ekipaget. Först när de efter mycket högröstat tal på
trappan och i förstugan och många ursäkter, för att de
»så här utan krus mitt på blanka vardan kommo och
hemsökte herrskapet», väl blivit installerade i det nu äntligen
uppvärmda förmaket, vågade Joachim sig uppför
trappan till sitt rum, där han &mdash; med tanke på de tolv beundrande
gradpasserarna &mdash; gjorde en ytterst omsorgsfull
toalett med sina allra bästa kläder och en soupçon
välluktande pomada i tupén.
</p>

<p>
När han äntligen var färdig och gick igenom salen,
höll Beata, biträdd av Agneta och mamsell Fiken, redan
på att duka fram supén på de nu inventiöst sammanfogade
tvillingklaffborden, svagt belysta av en ensam kökspråsa
<a id="page-50" class="pagenum" title="50"></a>
på skänken. Tapetdörren till köket stod på vid
gavel, och en aptitlig lukt av den halvdränkta kalkonen
slog emot honom jämte det förvirrade skramlet av grytor
och pannor, som lyftes av och på, samt mitt igenom alltsammans
det gnisslande ljudet av knivar, som skurades
med järnfilspån. Agneta med famnen full av tallrikar
kastade en hastig, skygg, liksom ironiskt fientlig blick på
hans omsorgsfulla toalett, i det han gick förbi. Beata
hade också ögonen med sig och kunde inte hindra sig
från att med en menande blick knuffa systern i sidan.
</p>

<p>
Inne i förmaket, högtidligt halvmörkt under de fyra
tända glaslampetterna &mdash; två på var långvägg &mdash; underhöll
faster Charlotte borta i soffan två magra fruar i höga
hårklädslar med många konstgjorda blommor och löslockar
nedåt kinderna. En ung &mdash; eller åtminstone yngre
&mdash; flicka i urringad, ljusblå bombasinsklänning och spetsnäsduk
mellan två fingrar »talade hemligheter» med Karin
Maria i hörnkanapéen, medan unge Fritz Fagerhjelm,
som annars egentligen »låg» i Lund, under mycket skämt
försökte att lura ut, vad de sade. Inifrån majorens kontor
hördes redan brickorna slamra mot brädspelsbordet.
</p>

<p>
Med vederbörlig högtidlighet blev löjtnant Skytte föreställd
för krigsrådinnan och hennes syster, kaptenskan
Ekebeck &mdash; yngre och <em class="em1">något</em> fylligare än den andra &mdash;
samt fick äntligen efter åtskilliga bildade fraser, som
ceremoniellet ovillkorligen fordrade, lov att vända sig till
fröken Susen.
</p>

<p>
Joachim svor strax på, att hon var &mdash; ta mig tusan &mdash;
inte så illa, fröken Susen! Hon var mager, det hörde
ögonskenligen till familjen, men hon hade humör. Hon
skulle strax »hälsa löjtnanten så ofantligt» från en massa
gemensamma bekanta i Småland och brukade därunder
sina stora blå ögon så väl, att Joachim, plötsligt uppspelt
<a id="page-51" class="pagenum" title="51"></a>
och i gott humör, gratulerade Kristianstadsborna till en
ny ackvisition, som därtill var så »entreprenant». När
Agneta efter en stund, med en menande blick på sin moder,
kom in och neg för att anmäla supén, fann hon redan
kusin Joachim i en sentimental position lutad över
fröken Susens kanapé, där han stod och viskade komplimanger,
blandade med dunkla ord om olyckan att vara
en främling och därför oförstådd, medan Karin Maria,
indignerad över denna opassande, brådstörtade kurtis,
broderade som för livet vid sin stramaljbåge utan att vidare
bekymra sig om unge Fritz, vilken modlös satt bredvid
och tuggade på sina naglar.
</p>

<p>
Majorskan reste sig upp och bad herrskapet hålla till
godo med en enkel smörgås. Man fick genom hennes
sökt anspråkslösa ton intrycket av, att det hon bjöd på
icke kunde uppvägas med guld. Majoren och krigsrådet,
bägge litet rödare i ansiktet än vanligt, kommo ut ifrån
kontoret och Joachim blev på nytt presenterad.
</p>

<p>
&mdash; Vid min ära och min förmögenhet! Krigsrådet sköt
ut magen och klingade med ett par gamla napoleondorer,
som han alltid bar i västfickan, medan han i en rund båge
beundrande förde Agneta ut ifrån sig. Du kan, min själ,
vara stolt över yngsta stumpan, min hedersbror!
</p>

<p>
Agneta rodnade, med huvudet hjälplöst på sned och
kramade förläget med den hand, hon hade fri, i sin korta
shalliklänning. Hon kände, att alla sågo på henne.
</p>

<p>
&mdash; Är vi för stor till att ge gamla farbror en kyss?
fortfor den bedagade kavaljeren galant högröstat. Och
utan att vänta på svar, slog han armen om livet på den
unga flickan och kysste henne.
</p>

<p>
Joachim hade liksom de andra vid krigsrådets komplimang
vänt sig om och sett på Agneta &mdash; hon var förtjusande
i sin friska, barnsligt omedvetna grace med de
<a id="page-52" class="pagenum" title="52"></a>
flickaktigt sluttande skuldrorna och den mjuka nacken lätt
böjd, bländvit under ljusskenet. Han hade plötsligt alldeles
glömt bort fröken Susen, och när den »gamle libertinen»
&mdash; som han hädanefter för sig själv kallade det
galanta krigsrådet &mdash; utan vidare kysste henne, rynkade
han ovillkorligt pannan, upprörd och harmsen över att
hon &mdash; Agneta &mdash; verkligen kunde finna sig i en sådan
oförskämdhet.
</p>

<p>
&mdash; Om min nådiga kusin tillåter, krigsrådet bugade
sig för majorskan, som värdigt nedlåtande lade två fingrar
på hans arm, medan farbror Niklas välvilligt rundade
sina armar för de bägge magra systrarna i soffan, och
Susen, då löjtnanten icke tycktes vilja göra min av att
eskortera henne, smeksamt lade armen om livet på den
ännu trumpna Karin Maria.
</p>

<p>
Där bugades och krusades, medan den husliga Beata,
röd och varm, bjöd tallrikar till smörgåsbordet och majorskan
persvaderade. Agneta &mdash; med en obestämd motvilja
för att vara tillsammans med de andra &mdash; gjorde sig
ärende att stanna i förmaket genom att lägga divansmattan
till rätta och flytta på stolarna, som kommit i oordning.
</p>

<p>
&mdash; Agneta, mumlade Joachim bredvid henne.
</p>

<p>
Det var något i hans stämma, på en gång fordrande
och ödmjukt bedjande, som plötsligt gjorde henne rebellisk.
</p>

<p>
&mdash; Kusin Joachim! spratt hon till förvånad, liksom om
hon förut alldeles icke märkt honom i rummet. Men &hellip;
hon såg sig om, var har du gjort av Susen?
</p>

<p>
&mdash; Agneta! Han sträckte ut sin hand efter hennes
men tordes plötsligt inte taga den. Agneta drog sig litet
tillbaka och såg mörkt, oförsonligt på honom.
</p>

<p>
&mdash; Jag sade dig ju, att du strax skulle bli förtjust i
Susen &mdash; hon är så perfektionerad &hellip;
</p>

<p>
<a id="page-53" class="pagenum" title="53"></a>
&mdash; Åt helvete med Susen! utbrast han plötsligt otåligt,
lågt men energiskt och tog resolut fatt i den lilla handen,
som han drog intill sig i ett fast tag. Du &hellip; han såg
ned och harklade sig. Om du ännu en gång låter den
gamla brännvinskaggen taga sig friheter, vrider jag om
halsen på honom!
</p>

<p>
Agneta satte upp ett par stora, oskyldiga ögon:
</p>

<p>
&mdash; Men Joachim &hellip; en sådan rar gammal farbror! &hellip;
</p>

<p>
Men hennes ögon hade varit <em class="em1">alltför</em> oskyldiga &mdash; de
narrade honom icke! Utan att släppa henne med blicken,
som nu var oförställt öm och munter, halvt frågande &mdash;
liksom han ville, men icke tordes be om mera &mdash; förde
han handen sakta upp till sina läppar.
</p>

<p>
&mdash; Lilla Agneta, mumlade han.
</p>

<p>
Efter maten, då de alla utom majorskan och krigsrådinnan,
som »togo ut» en ny stickning, spelade kort om
pepparnötter och brända mandlar, var Agneta så uppsluppen,
att Karin Maria mer än en gång varnande blinkade
till henne och försökte rycka henne i kjolen under
bordet. Joachim såg nu, att hon förstod att bruka sina
ögon lika väl som någonsin fröken Susen och hon hade ett
sätt att låta unge Fritz, då han vann, få kyssa hennes
händer &mdash; vilka hon likväl regelbundet i yttersta ögonblicket
drog till sig igen &mdash; som gjorde honom både kall och
varm, där han satt mellan kaptenskan Ekebeck och fröken
Susen. Och det allra värsta var att det <em class="em1">klädde</em>
henne, detta övermodiga, barnsligt utmanande koketteri
med alltför tydlig adress. Trots sin förargelse och oro
kunde Joachim inte låta bli att småle, medan han å sin
sida ivrigt ägnade sig åt fröken Susen, som med händerna
på ryggen och ansiktet rakt under hans oupphörligt lät
honom gissa udda och jämnt på nötkärnor, vilka de så tillsammans
åto upp under många viskningar och halvkvävda
<a id="page-54" class="pagenum" title="54"></a>
skratt, under starkt ogillande av den artiga men
indignerade Karin Maria.
</p>

<p>
Efteråt gissades det charader. Moster Netten, som
alla flickorna kallade kaptenskan och vilken Joachim under
kurtisen vid kortspelet lärt sig att respektera som
ett gladlynt och tolerant förkläde, gick i spetsen &mdash; hon
var outtröttlig i att finna på rim.
</p>

<div class="poem-container">
  <div class="poem">
    <div class="stanza">
      <p class="verse">»Mitt första är ett trä,</p>
      <p class="verse">mitt andra är ett vatten,</p>
      <p class="verse">mitt hela är ett fä</p>
      <p class="verse">från sporrarna till hatten!»</p>
    </div>
  </div>
</div>

<p class="noindent">
läste hon upp från det halva ark skrivpapper, som majorskan
frikostigt bestått till detta nöje.
</p>

<p>
Joachim och fröken Susen stucko huvudena ihop och
kommo med de mest äventyrliga tydningsförslag &mdash; ingen
kunde gissa charaden.
</p>

<p>
&mdash; Men <em class="em2">mon Dieu</em>! ropade kaptenskan och viftade sig
graciöst med papperet &mdash; den varma punschen och pepparnötterna
hade efter hand kommit temperaturen att
stiga i det nyeldade förmaket, kan verkligen ingen av er
komma underfund med det? &hellip; Det är <em class="em1">naturligtvis</em>
min man! <em class="em1">Eke-bäck</em>. Det är då klart som dagen.
Löjtnanten känner ju honom?
</p>

<p>
Hon satte sina runda blå ögon, omisskännligt lika systerdotterns,
på honom med ett så lustigt uttryck av
okonstlad förvåning, att Joachim strax brast ut i skratt
och nästan kom att undra över, att han icke genast på en
så träffande beskrivning igenkänt den hederlige kaptenen.
</p>

<p>
Men alla tre flickorna Skytte voro chockerade. De
sutto och sågo ned i knäet, och Beata viskade till unge
Fritz, att hon inte kunde <em class="em1">begripa</em> moster Netten.
</p>

<p>
<a id="page-55" class="pagenum" title="55"></a>
&mdash; Hon menar ingenting ont, tröstade henne unge
Fritz. Men när hon var ung, var det bara god ton att inte
vara hjärtnupen, när man talade om äkta hälften.
</p>

<p>
&mdash; Mamma skulle aldrig säga något sådant om pappa,
försäkrade Beata, ännu indignerad.
</p>

<p>
&mdash; Nej &hellip; Fritz betänkte sig litet och såg ut, som om
han just icke tyckte, att det var något så stort företräde
hos majorskan. Men tant Skytte är ju också så ovanligt
seriös!
</p>

<p>
Det drog ut på kvällen, men ingen ville gå och lägga
sig: det var så sällan man såg någon ungdom på Munkeboda.
Karin Maria fick kusin Joachim att hämta ned
harpan ifrån gavelrummet och sjöng ett par bitar av
Geijer, som voro alldeles nya, samt den beundrade »Hulda
Rosa» och »Blommorna».
</p>

<p>
De sutto alla högtidliga, nästan andäktiga längs väggarna
och hörde på, plötsligt liksom matta av allt skratt
och prat. Faster Charlotte flyttade sig högre upp i sitt
soffhörn och såg sig myndigt omkring, stolt över äldsta
dottern. Dörren till »kontoret» öppnades ljudlöst, och
genom röken från långpiporna, vilken som en bölja slog in
i förmaket, skymtades två framsträckta röda ansikten.
</p>

<p>
Joachim hade omärkligt ömsat plats och satt nu
bakom Agneta. Utan att tänka på det hade han lagt handen
över ryggstödet på hennes stol, och plötsligt kände
han, hur hennes nacke omedvetet sjönk ned däremot. Han
rörde sig icke, satt stilla som en mus, medan hennes
mjuka nacke förtroendefullt, han tyckte nästan smeksamt,
fortfor att vila mot hans hand.
</p>

<p>
Hennes runda, vita skuldror blevo i halvdunklet, mot
det blå möbelöverdraget ännu vitare &mdash; hade det varit
fröken Susen eller en annan flicka, vilken som helst, hade
han icke tvekat en minut att trycka sina läppar däremot:
<a id="page-56" class="pagenum" title="56"></a>
det hade blott varit ett gängse tillfällighetsgalanteri, alldeles
i sin ordning. Men hur det nu kom sig &mdash; när det
var Agneta, så nändes han icke. Kanske mest av fruktan
för att någon kunde se det och komma med en eller annan
skämtsam eller ekivok anmärkning, vilken &mdash; det
kände han plötsligt med stor bestämdhet &mdash; i detta ögonblick
skulle vara honom i hög grad emot. Den enda
smekning &mdash; om det ens kunde kallas så &mdash; han tillät sig
gentemot sin kusin var att, i det han lutade sig över
henne, lätt trycka sin kind mot hennes mjuka hår.
</p>

<p>
&mdash; Lilla Agneta, mumlade han ännu en gång. Detta
fattiga och enkla smekord var det enda, som nu föll honom
in &mdash; han, som annars brukade ha så många uttrycksfulla
och tillbedjande adjektiv i beredskap för det
täcka könet.
</p>

<p>
Agneta hörde det och, plötsligt medveten om hans
närhet, reste hon hastigt upp det bakåtlutade huvudet och
satt under den övriga sången rak som ett ljus, blott en
liten smula framåtböjd under hans blick, som hon kände.
</p>

<p>
Karin Maria slutade med ett par långa, dallrande ackord.
Joachim reste sig upp bakom Agnetas stol och sade &mdash; med
en röst som hon icke riktigt kände igen &mdash; hastigt, energiskt,
snubblande över orden:
</p>

<p>
&mdash; Nu ska vi dansa!
</p>

<p>
Ingen kom sig för att göra någon invändning. Kaptenskan
Ekebeck satte sig genast, oombedd, liksom på kommando,
till klaveret. Utan att bjuda upp, tog Joachim i
den allmänna förvirringen, medan de andra röjde undan
bord och stolar från golvet, Agneta i sina armar och dansade
ut. Det var den från Tyskland importerade valsen,
som nu på senare tider blivit högst modern, även här i
landsbygden.
</p>

<p>
Agneta dansade viljelöst efter musiken, som liksom
<a id="page-57" class="pagenum" title="57"></a>
vaggade henne fram. Hennes strålande bruna ögon vilade
leende i kusin Joachims varma blå. Så länge de dansade,
kände de sig liksom allena med varandra &mdash; det var icke
längre frågan om tvång, blygsel, fruktan eller förställning
emellan dem.
</p>

<p>
Valsen slutade. Joachim drog Agneta, som plötsligt
vacklade till, närmare intill sig och bemödade sig själv att
stå stadigt på fötterna. Han kände sig plötsligt så yr i huvudet,
som om han ensam tömt en hel flaska champagne.
</p>

<p>
&mdash; Tack! Tack! mumlade han och klämde häftigt hennes
händer i sina utan att egentligen veta, vad han sade
eller gjorde.
</p>

<p>
Fröken Susen var stött. Hon kunde inte begripa, varför
den ende kavaljeren &mdash; naturligtvis räknade hon inte
unge Fritz för något &mdash; plötsligt hade hittat på att dansa
med »den ungen», i stället för att, som skick och bruk och
den simplaste artighet fordrade, bjuda upp henne. Hon
satt stram med armbågarna tryckta intill sidorna och näsduken
förnämt mellan två fingrar, medan unge Fritz litet
tölpigt bjöd upp Karin Maria och Beata godlynt lät svänga
sig av farbror Fagerhjelm, som lade huvudet på sned, när
han dansade och gjorde många konstiga och överflödiga
krumbukter med benen. I salsdörren stod mamsell Fiken
i sin nya svarta bombasinsklänning och vaggade fram och
tillbaka med händerna på höfterna i takt efter musiken,
medan majoren från dörren mitt emot gjorde fåfänga försök
att kryssa över golvet, som, hur det nu var, alltid
var fullt av de dansande, i det han oupphörligt vänligt
nickade till henne och alltemellanåt uppmuntrande ropade:
&mdash; Nu ska vi, mamsell Fiken &mdash; nu är det vi, som
ska till &hellip;
</p>

<p>
I detsamma de stannade, hade Agneta uppfångat sin
moders kyligt förvånade och förtörnade blick &mdash; hon förstod
<a id="page-58" class="pagenum" title="58"></a>
strax, vad som var i vägen och blev dödligt rädd. &mdash;
Susen! &hellip; viskade hon, ännu kippande efter andan, och
såg bönfallande upp på Joachim. Susen <em class="em1">sitter</em>!
</p>

<p>
Joachim var så glad, att han kunde ha skrattat högt.
Han tryckte Agnetas händer, som ännu hjälplösa vilade i
hans, och gick artigt fram till fröken Susen.
</p>

<p>
&mdash; Det är då inte för <em class="em1">min</em> skull, som löjtnant Skytte
så hastigt lämnar sin dam, pikade fröken Susen sötsurt.
</p>

<p>
&mdash; Men fröken! Joachim gjorde sina ögon så förebrående
han möjligtvis kunde och lade handen känslofullt
på hjärtat. Naturligtvis är jag förberedd på att fröken
missuppfattar mig. Vi hade spelat filippin, min kusin och
jag, tillade han resolut, så högt, att damerna i soffan också
kunde höra honom.
</p>

<p>
Fröken Susen var icke svår att försona; hon föreslog
ämabelt, att löjtnanten och hon skulle lära flickorna att
dansa polka: &mdash; Det är det enda, vi nu gitta dansa i
Kristianstad, förklarade hon överlägset.
</p>

<p>
Beata var strax ofantligt intresserad; den beskedliga
kaptenskan spelade vidare och de började alla &mdash; också
mamsell Fiken &mdash; att »lära stegen», vilka fröken Susen
med den ljusblå kjolen graciöst upplyft framtill &mdash; så högt,
att de broderade strumpebanden skymtades &mdash; välvilligt
med stor energi förevisade.
</p>

<p>
Blott Agneta var icke med. Hon hade strax efter valsen
smugit sig ut i förstugan och satte sig i halvmörkret på
loftstrappan utan att märka kölden.
</p>

<p>
Joachim hade sett henne försvinna, och anande orsaken,
plötsligt nervös, behärskad av otålig längtan att se henne
igen, gick han &mdash; då alla som bäst voro upptagna av polkan
&mdash; efter henne.
</p>

<p>
&mdash; Agneta! viskade han dämpat. Han kunde icke
<a id="page-59" class="pagenum" title="59"></a>
strax få syn på henne i det svaga, flämtande ljuset av den
ensliga, osande tranlampan på förstugubordet.
</p>

<p>
Hon svarade icke, men reste sig hastigt upp, stödd mot
ledstången.
</p>

<p>
I nästa ögonblick var han vid hennes sida, och plötsligt
&mdash; ingen av dem kunde någonsin säga, hur det egentligen
gick till &mdash; låg hon i hans armar, tätt, varmt med kinden
mot hans bröst.
</p>

<p>
&mdash; Agneta, min egen, min käraste, viskade han lycklig
innerligt ned emot henne.
</p>

<p>
Hon svarade icke, men i halvmörkret såg hon upp på
honom, ömt, en smula skyggt och liksom nyfiket. Han
förstod, att lilla Agneta på denna enda dag, i den plötsliga
strålvärmen av en häftig och äntligen fullt medveten kärlek,
vuxit till kvinna i hans armar. Och den heta, nästan
brutala passion, som förut i dansen gjort honom blind för
allt, som försiggick omkring dem, okänslig för allt annat
utom för henne, smälte &mdash; här ute i tystnaden och ensamheten
&mdash; en sekund i blid ömhet och ängsligt skälvande innerlighet.
</p>

<p>
Det var blott ett ögonblick. En dörr gick upp där inne
&mdash; bullret av dansen och rösterna hördes. &mdash; Agneta ryckte
sig darrande ur hans famn och flög ljudlöst uppför loftstrappan.
</p>

<h2 class="chapter" id="chapter-0-6">
<a id="page-60" class="pagenum" title="60"></a>
VI.
</h2>

<p class="first">
Tidigt nästa morgon, medan gästerna ännu sovo och
det högtidliga kaffe- och frukostbordet dukades vid brasan
inne i salen, såg Joachim, då han gick nedför trappan, Agneta
med schal över skuldrorna stå borta vid förstugufönstret
och knyta sin kråka.
</p>

<p>
Det klack till i honom, han hade icke växlat ett ord
med henne, sedan han i går afton det korta ögonblicket i
trappans halvmörker hållit henne i sina armar. Då hon
efter en stund kommit ned igen &mdash; just som sällskapet beredde
sig att bryta upp &mdash; hade han icke en sekund varit i
stånd att fånga hennes blick, och hon hade blott mitt ibland
alla de andra sagt honom ett flyktigt och nästan ohörbart
godnatt.
</p>

<p>
Han närmade sig henne tvekande &mdash; hon stod med nedslagna
ögon och låtsade liksom icke märka honom &hellip;
</p>

<p>
&mdash; Skall du ut? &hellip; så tidigt &hellip; var allt vad han, underligt
förvirrad, kunde hitta på att säga.
</p>

<p>
Hon slog icke upp ögonen, medan hon drog på sig sina
hemstickade blå bälgvantar.
</p>

<p>
&mdash; Ja, jag skall innan frukosten skynda mig bort till
Nils Måns&rsquo; Gunilla och tinga henne till fårklippningen, har
mamma sagt.
</p>

<p>
Joachim öppnade förstugudörren, och utan att säga något
vidare tog han sin hatt och följde med henne.
</p>

<p>
<a id="page-61" class="pagenum" title="61"></a>
De gingo och tego. Solskenet glittrade på de ljusgröna
åkrarna och skogen, som svagt började skifta i rödbrunt.
Tjälen var icke ur jorden ännu, och de djupa hjulspåren på
vägen voro nu på morgonen täckta av spröd, vit is, vilken
krossades som tunt glas under deras fötter.
</p>

<p>
De fortforo att gå tysta bredvid varandra. Plötsligt,
liksom driven av en ingivelse, böjde Joachim sig hastigt
fram och såg in under kråkan, in i Agnetas ansikte. Hon
hade ögonen fulla av stora tårar, färdiga att falla.
</p>

<p>
&mdash; Men Agneta, viskade han. Varför i all världen &hellip;?
Han tog hennes hand, som slappt hängde nedåt kjolen, i sin
och böjde sig fram.
</p>

<p>
&mdash; Agneta, varför i herrans namn går du och gråter?
frågade han ännu en gång mer bestämt, oroligt.
</p>

<p>
&mdash; För det &hellip; för det &hellip; snyftade hon, för det, att kusin
Joachim inte säger ett enda ord till mig.
</p>

<p>
&mdash; Men Agneta, började Joachim varmt, jag går ju här
och är så glad bara för det jag får lov att gå bredvid dig,
sötaste, här tryckte han ömt den lilla handen i bälgvanten,
gå bredvid dig och tiga. Vad skulle jag då kunna
säga, som vore gott nog?
</p>

<p>
Agneta teg bakom sin vita, styvstärkta kråka. Av hela
hennes profil såg han bara hårlockarna framtill och näsan,
en liten rund, dunig nästipp, som såg trotsig ut.
</p>

<p>
Och med den märkliga rapport det är mellan två, som
älska varandra, gissade han, vad det var hon tänkte på.
</p>

<p>
&mdash; Du vill &hellip; du vill, att jag skall säga &hellip; det jag icke
fick sagt i går &hellip;?
</p>

<p>
Agneta rätade en smula på sig, trotsigt, liksom för att
tillkännage, att nu kunde det vara detsamma. Men Joachim
lät icke narra sig av denna låtsade likgiltighet; leende
böjde han sig fram och drog hennes arm in under sin.
</p>

<p>
<a id="page-62" class="pagenum" title="62"></a>
&mdash; Min käraste flicka, det är ju sagt alltsammans »i en
kyss», höll han på att tillägga men kom så med ens ihåg,
att han aldrig riktigt hade kysst henne &mdash; aldrig utom hennes
kind och vrist och hand. Han smålog, stannade och i
det han lyfte hennes hand, som han tryckte mot sina ögon,
mumlade han gång på gång, lågt och obehärskat:
</p>

<p>
&mdash; Jag älskar dig &hellip; Men jag <em class="em1">älskar</em> dig ju &hellip;
</p>

<p>
Hon vände ansiktet upp emot honom, rodnande, med
lätt skälvande läppar. Blicken vilade i hans, varm, tillbedjande
öm, oförställt hängivet.
</p>

<p>
Så lade han armen fast om hennes skuldror, böjde sig
ned och tryckte sina läppar mot hennes fina kind &mdash; frisk,
litet fuktig, i den kyliga aprilmorgonen &mdash; och mot hennes
mjuka, halvöppna läppar, som blygt slöto sig under hans
långa kyss.
</p>

<p>
Det föll ingen av dem in att vara så försiktig att först se
sig omkring, om de verkligen voro allena. Det behövdes
heller icke: på den steniga, knaggliga, frusna vägen, som
oregelbunden snodde sig högre och högre upp mellan
ljungbackar och åkerlappar, fanns det så tidigt på morgonen
icke en själ.
</p>

<p>
&mdash; Och du bryr dig verkligen om mig, arme, syndige
satan? frågade Joachim ödmjukt, men fullkomligt överflödigt,
bara för att höra henne ännu en gång bekräfta det.
</p>

<p>
&mdash; Jag kommer aldrig att bry mig om någon annan,
aldrig i världen, mumlade Agneta lidelsefullt, i det hon,
plötsligt liksom rädd för sin egen häftighet, slöt de strålande
bruna ögonen.
</p>

<p>
&mdash; Och Stjerne? frågade han övermodigt, retsamt
triumferande. Men i nästa sekund ångrade han bittert, att
han nämnt detta namn. Över Agnetas ansikte gled ett så
plågsamt uttryck av leda och skrämsel, att hon ett ögonblick
nästan blev oigenkännlig.
</p>

<p>
<a id="page-63" class="pagenum" title="63"></a>
&mdash; Men Agneta, Agneta, viskade han varmt. Du är då
väl inte rädd? Vad skulle han väl kunna göra dig &mdash; <em class="em1">nu</em>?
</p>

<p>
&mdash; Mamma, viskade hon med plötslig förtvivlan. Du
vet inte, hur rysligt bestämd mamma är, när hon en gång
har givit sitt ord.
</p>

<p>
&mdash; Och du kunde verkligen tänka på att ge efter för
henne? ropade han häftigt.
</p>

<p>
Agneta såg upp. &mdash; Nej, sade hon lågt men så tydligt,
att det lät nästan skarpt. Nej &mdash; aldrig.
</p>

<p>
&mdash; Tror du inte, det blir bäst, återtog han tvekande efter
en kort paus, att jag rider över och själv talar med Stjerne,
innan faster Charlotte &hellip; Vi behöva ju inte säga detta
<em class="em1">strax</em> till faster Charlotte, tillade han lägre, halvt övertalande.
</p>

<p>
&mdash; Åjo, utbrast Agneta lättad, tala först med Stjerne.
När du säger honom, att jag inte <em class="em1">vill</em>, att jag rakt inte
kan &hellip; inte kan tänka mig &hellip; så måste han naturligtvis
uppge det. Hon såg ängsligt på honom. Tror du inte?
</p>

<p>
&mdash; Säg mig, Agneta, Joachim stannade mitt på backen
och såg henne allvarligt in i ögonen. Är du säker på, att
han bryr sig om dig &mdash; dig själv, din kärlek, menar jag?
Har han någonsin direkt antytt, talat med dig om sina
känslor?
</p>

<p>
Agneta teg litet, så sade hon dämpat:
</p>

<p>
&mdash; Ja.
</p>

<p>
&mdash; Du säger det så underligt, Agneta, utbrast han plötsligt
orolig, mottaglig för var skiftning i hennes stämma.
</p>

<p>
&mdash; Ja, för det &hellip; för det &hellip; Jag kan inte fördraga att
tänka på det, utbrast hon häftigt.
</p>

<p>
&mdash; Säg mig nu allt, yrkade han lika häftigt, nästan
ängsligt. Berätta alltsammans.
</p>

<p>
&mdash; Å, det är inte mycket att berätta. Nästan instinktivt
försökte hon att behärska sin stämma och liksom utplåna
<a id="page-64" class="pagenum" title="64"></a>
intrycket av sina egna ord. Det var på balen på Råsnäs
nu i julas. De hade druckit mycket, och så den allra sista
dansen, så kom han och bjöd upp mig. Jag tordes förstås
inte neka &hellip;
</p>

<p>
&mdash; Var han full? frågade Joachim rakt på saken. Det
kan jag inte tro, han tål ju allt, den karlen.
</p>

<p>
&mdash; Jag vet inte precis, om han var full, sade Agneta betänksamt,
men nykter var han då heller inte, fast han förde
mig mycket säkrare än många andra, jag hade dansat med.
</p>

<p>
Joachim grep Agneta fastare om handleden. För första
gången gick det plötsligt upp för honom, att detta &mdash; att en
ung flicka, som det allmänt brukades, skulle vara tvungen
att dansa med den förste bäste halvdruckne kavaljer, som
det behagade att bjuda upp henne, och vem var inte halv- eller
heldrucken på en julbal? &mdash; att detta egentligen var
ett högst upprörande oskick.
</p>

<p>
&mdash; Och hela tiden vi dansade, fortfor Agneta med lägre
röst, en smula ansträngt, liksom plågad eller generad av
minnet, såg han på mig. Och plötsligt, utan att jag kunde
ana, eller hindra det, böjde han sig ned och viskade &hellip; något &hellip;
och, här blev hon röd som blod, och han tog fatt i
mitt öra, som om han ville bita mig &hellip;
</p>

<p>
&mdash; En sådan rå &hellip; Joachim svor till. Vad sade han?
</p>

<p>
&mdash; Å, jag minns inte så noga. Agneta tittade generad
ned i marken, förskräckt och ändå smickrad över att han
kunde taga sig det så nära. Jag blev ju alldeles ifrån mig,
så förbluffad och förfärad som jag blev. Något om att jag
var så söt, att han rakt på fläcken kunde äta upp mig &hellip;
Det var kanske inte så farligt, han var naturligtvis drucken &hellip;
Men han skrämde mig &mdash; å, så han <em class="em1">skrämde</em> mig!
Bara hans ögon &hellip; Annars är han ju alltid så snäll och
artig &hellip;
</p>

<p>
<a id="page-65" class="pagenum" title="65"></a>
&mdash; Han är en rå, liderlig sälle, det är, vad han är, utbrast
Joachim blek av raseri över att hans fina lilla Agneta
alldeles hjälplös hade varit utsatt för en så oförskämt brutal
kärleksförklaring, att en kavaljer knappt kunde bjuda
en gattös en sådan. Ty av hennes avbrutna och generade
berättelse förstod han med sin erfarenhet betydligt mera,
än hon i sin oskuld hade begripit eller ens anat. För karlens
heders skull måste jag antaga, att han varit full, annars
vore ett sådant beteende mot en ärbar flicka av stånd mer
än oförlåtligt. Men du kan lita på, att jag skall tvinga den
tölpen att be både dig och mig om ursäkt.
</p>

<p>
&mdash; Nej, ropade Agneta plötsligt dödligt rädd för att ha
framkallat en skandal eller en träta. Du får inte nämna
den dumma historien för honom. Jag förbjuder dig det,
jag går i sjön av skam, om han får veta, att jag minns den
och ändå träffar tillsammans med honom precis som vanligt.
Men vad skulle jag väl göra? hon vände sig emot
honom. Inte kunde jag säga något till mamma, det skämdes
jag för. Och så friade han ju till mig strax efter, slutade
hon litet osammanhängande.
</p>

<p>
&mdash; Du tror kanske det var för <em class="em1">den</em> skull? frågade Joachim
spotskt. För att reparera sin näsvishet &hellip;
</p>

<p>
&mdash; Nej, sade Agneta ärligt. Jag tror verkligen, att han &hellip;
att han &hellip; är kär i mig, kom det med stor bestämdhet.
Och då Joachim icke svarade, tillade hon blygt, litet snusförnuftigt:
</p>

<p>
&mdash; Det kan man alltid märka. Jag menar, det kan man
alltid känna på sig, när en karl &hellip;
</p>

<p>
Hon tvärtystnade, stött över Joachims leende blick,
och slog nacken tillbaka.
</p>

<p>
&mdash; Du tror naturligtvis, att ingen någonsin har brytt
sig om mig! sade hon förtrytsamt, med en viss air.
</p>

<p>
&mdash; Gud skall veta, att jag tror raka motsatsen. Jag,
<a id="page-66" class="pagenum" title="66"></a>
han tog henne försonande i sina armar och viskade, jag
som själv är så rent tokig i dig.
</p>

<p>
Agneta hade fullständigt glömt budskapet till Nils
Måns&rsquo; Gunilla angående fårklippningen, och upptäckte
plötsligt till sin förskräckelse, att de för länge sedan gått
förbi stigen, som över ljungheden ledde till stugan. Hon
drog sig hastigt, nästan tvärt ur hans armar:
</p>

<p>
&mdash; För guds skull, kusin Joachim, utbrast hon bekymrad
och fick med ens mycket bråttom. För all del skynda
dig hem, så att du är hemma före mig. Vad i all världen
skall mamma och Fagerhjelmarna säga! Och Susen &hellip;
kunde hon inte låta bli att tillkasta honom, i det hon vände
sig om.
</p>

<p>
&mdash; Du är då också den eländigaste rädda stackare,
mumlade han, motvillig att redan lämna henne.
</p>

<p>
&mdash; <em class="em1">Rädd?</em> Agneta kastade huvudet tillbaka och satte
trotsigt sina praktfulla bruna ögon i honom. Du skall få
se, om jag är rädd, när det en gång gäller!
</p>

<h2 class="chapter" id="chapter-0-7">
<a id="page-67" class="pagenum" title="67"></a>
VII.
</h2>

<p class="first">
Samma eftermiddag, då krigsrådets äntligen tagit avsked
och lyckligt och väl voro på väg till Kristianstad,
red Joachim över till Marieholm. Förbittringen från morgonen
hade hela dagen hållit sig lika frisk, och han hade
ingen ro på sig, förrän han fått tala med Stjerne.
</p>

<p>
När han red in på den stenlagda, kringbyggda gården
med det friherrliga vapnet uthugget i sandsten över stora
porten, fängslades hans ögon strax av den besynnerligaste
uppenbarelse han tyckte sig någonsin ha sett. Det var ett
litet fruntimmer, som stod högst uppe på huvudtrappan
mitt emot inkörsporten, stödd mot det solida sandstensräcket.
Hon hade över skuldrorna en gammal vadderad
sidensalopp, ur vilken bomullstussarna här och var stucko
fram, och på huvudet &mdash; litet långlagt, med en vass, krokig
näsa mellan ett par skarpa ögon &mdash; satt en hög, cylinderformig
hatt med stor, ytterst illa åtgången panache,
vilken måste vara minst femton år gammal. I ena handen
höll hon en lång promenadkäpp, sådan man brukat under
rokokotiden, och med den andra hade hon samlat kjolarna
upp omkring sig, så att fötterna i höga träskostövlar syntes.
Joachim hade naturligtvis hört tillräckligt om henne,
för att icke ens ett ögonblick vara i tvivel om, att hon
var den i hela Göinge härad vitt omtalade friherrinnan
Malvina Stjerne.
</p>

<p>
<a id="page-68" class="pagenum" title="68"></a>
Hon stod och talade, strängt, tycktes det, till en stackars
sate till torpare, som med hatten i hand höll sig
nedanför trappan. Då Joachim red fram på gården, tog
hon upp en gammaldags lornjett i form av en sax, juvelbesatt,
och höll den framför ögonen.
</p>

<p>
&mdash; Vem är han? frågade hon myndigt.
</p>

<p>
Joachim tog artigt av hatten och bugade sig i sadeln.
&mdash; Löjtnant Skytte från Munkeboda, svarade han belevat,
till min nådiga friherrinnas tjänst.
</p>

<p>
&mdash; Nå, den unge Skytten &hellip; hon mönstrade honom
alltjämt lika ogenerat. Inte illa, inte illa, på min ära. Och
han känner alltså mig?
</p>

<p>
Joachim kunde inte låta bli att småle, när han galant
svarade:
</p>

<p>
&mdash; Det finns icke <em class="em1">en</em> i hela Skåne, som icke känner friherrinnan.
</p>

<p>
Det for hastigt ett leende över hennes lilla brunhyade
fågelansikte under cylindern. &mdash; Det gläder mig, nickade
hon. Så skall det låta!
</p>

<p>
Joachim såg genast, att hon mycket väl uppfattat ironien
i hans svar men icke alls tog sig den det ringaste när.
Det bragte honom en smula ur fattningen.
</p>

<p>
Med en rörelse av handen befallde nu friherrinnan torparen
att taga emot hästen, och Joachim steg långsamt
uppför trappan.
</p>

<p>
&mdash; Det är naturligtvis min son löjtnanten söker? frågade
hon i mera hövlig ton, än hon förut begagnat.
</p>

<p>
&mdash; Ja &hellip; han böjde sig artigt och kysste hennes lilla
hand, benig och kall som en fågelklo.
</p>

<p>
&mdash; Han kommer strax, jag såg honom nyss i stallet,
då jag gick förbi. Friherrinnan sköt själv upp den tunga
ekdörren, medan hon talade, och bjöd sin gäst träda innanför.
</p>

<p>
<a id="page-69" class="pagenum" title="69"></a>
I förstugan möttes de av en betjänt, som friherrinnan
emellertid ögonblickligen skickade bort att söka efter herr
baronen. Hon sparkade sedan med en färdighet, som vittnade
om stor övning, de tunga träskostövlarna av fötterna
och släppte ned sina kjolar samt började &mdash; som
Joachim efteråt sade, när han beskrev scenen &mdash; »mera
se ut som en människa».
</p>

<p>
Inne i salen, vilken var långsträckt som ett galleri med
gamla vita och förgyllda rokokomöbler, bjöd värdinnan
sin gäst taga plats och satte sig själv strax ned att parfilera
guldtråd: ett arbete som varit modernt i hennes
första ungdom, och som illasinnade människor påstodo
vara det enda handarbete, hon förstod sig på att göra.
Det sades även, och det troddes allmänt, att friherrinnan
Malvina Stjerne, född Lejonklo, aldrig hade lärt att läsa
eller skriva. Denna okunnighet, som hon emellertid trots
sin »rättframhet» gjorde allt för att dölja, tillskrevs dels
hennes föräldrars originalitet och förvirrade uppfattning
av Rousseaus uppfostringsprinciper, dels hennes egen
sjuklighet under uppväxtåldern, vilken gjort denna metod
möjlig och försvarlig. Faktiskt var emellertid, att ingen,
oaktat hennes vidsträckta och invecklade affärer, kunde
berömma sig av att äga ett skrivet ord av hennes hand
eller någonsin sett henne läsa i en bok. Men hon var på
färd bittida och sent, ridande på sin lilla ryska klippare,
från hemman till hemman, från torp till torp, på hela den
stora egendomen, som hon vid tjugufyra års ålder efter
mannens död mottagit skuldsatt och utsugen, och vilken
nu, efter nära fyrtio år under hennes administration, trots
krig, statsvälvning och dynastiskifte, finanskriser och
extra skatteutskrivningar, bar sig som ingen annan gård
i hela Västra Göinge härad. Sonen behandlade hon beständigt
som en omyndig. Nu då Joachim såg modern,
<a id="page-70" class="pagenum" title="70"></a>
kunde han mycket väl fatta, hur Nils Olof oaktat sitt
verkligen goda förstånd och sina jämförelsevis goda kunskaper
blivit sådan han var: slö, melankolisk och osjälvständig.
Hon hade, ända sedan han var årsgammal, kuvat
hans vilja och bundit hans händer.
</p>

<p>
&mdash; Nå, hur står det till där borta hos Skyttens? Friherrinnan
umgicks numera icke med någon och for aldrig
bort, men hon var nyfiken som en undantagsgumma och
visste allt, som passerade inom många socknars omkrets.
Växer hon till sig, min lilla svärdotter?
</p>

<p>
Joachim såg stadigt på henne. &mdash; Menar friherrinnan
min kusin, fröken Agneta Skytte?
</p>

<p>
&mdash; Ja, naturligtvis, hon såg upp. Den lilla minsta med
de stora bruna ögonen och det vita håret, som son min,
draget omkring munnen blev plötsligt bittert, halvt ironiskt,
nödvändigt vill göra till fru på Marieholm efter
mig.
</p>

<p>
&mdash; Det gör mig ont att säga det, Joachims röst var
mycket hövlig, och han fortfor att se friherrinnan stadigt
in i ögonen, men jag tror inte, det blir av.
</p>

<p>
&mdash; Inte det? sade friherrinnan kallt och mötte lika stadigt
hans blick. Har det kanske kommit någon fnurra på
tråden?
</p>

<p>
&mdash; Ja, svarade den unge Skytte lakoniskt. Han var
rasande över hennes högdragna behandling av ämnet, och
det ordentligt lättade honom att få säga henne sanningen
lika kort och insolent som hon själv talade.
</p>

<p>
&mdash; Varför det, om man törs fråga?
</p>

<p>
&mdash; För det <em class="em1">jag</em> inte vill, att min kusin Agneta skall
gifta sig! utbrast Joachim plötsligt brutalt, retad till det
yttersta av hennes oföränderliga, likgiltiga köld.
</p>

<p>
Friherrinnan släppte sin »parfilage» och slog &mdash; plötsligt
överväldigad &mdash; ihop bägge händerna.
</p>

<p>
<a id="page-71" class="pagenum" title="71"></a>
&mdash; Nå, du min skapare, har man hört på maken! Och
det sitter han här och säger mig &mdash; mig, Nils Olofs egen
mor, rakt upp i ansiktet.
</p>

<p>
Joachim hade rest sig upp. &mdash; Jag har kommit hit för
att tala med Stjerne om det, och det är ju så gott att friherrinnan
får veta det med detsamma. Agneta Skytte &mdash;
det har jag svurit på &mdash; gifter sig aldrig i världen med
någon annan än <em class="em1">mig</em>.
</p>

<p>
Då Joachim började tala, hördes redan röster och steg
i förstugan. Friherrinnan lyfte hastigt handen som för att
tysta på honom, men det var för sent. I detsamma han
yttrade de sista orden, trädde baronen åtföljd av Figge
Wallqvist in i salen.
</p>

<p>
Nils Olof Stjerne stod mitt i dörren, han hade naturligtvis
ögonblickligen fattat, hur alltsammans hängde ihop,
vilket ju heller icke var konstigt, så klart och tydligt som
Joachim uttryckte sig.
</p>

<p>
&mdash; Vad satan &hellip;? Det var det enda, han på stående
fot kom sig för att säga.
</p>

<p>
Det blev ett ögonblicks paus. Därpå gick Stjerne långsamt
fram i rummet och vände sig, mörkröd av vrede, direkt
till Joachim.
</p>

<p>
&mdash; Vad satan skall detta betyda? frågade han beslutsamt,
med en viss värdighet.
</p>

<p>
Friherrinnan hade rest sig upp, hon samlade ihop sina
trådar och lappar.
</p>

<p>
&mdash; Ja, ja, pågar, när friherrinnan Malvina blev upprörd,
talade hon med alla samma starkt oförfalskade
skånska, som hon annars reserverade för sina drängar och
torpare. Slåss nu om tösen, det är det enda reella sätt
man kan avgöra sådant på, när det skall vara honnett.
Men slå inte ihjäl varandra, det behövs inte.
</p>

<p>
Nils Olof Stjerne höll dörren öppen för sin moder.
</p>

<p>
<a id="page-72" class="pagenum" title="72"></a>
&mdash; Mamma kan vara alldeles lugn, <em class="em1">mig</em> pryglar Skytten
inte.
</p>

<p>
Figge Wallqvist, som ännu obemärkt höll sig i bakgrunden,
utbrast plötsligt vid denna häntydning på den celebra
Stockholmsmandaten i ett nervöst fnittrande skratt.
</p>

<p>
Friherrinnan, som redan var utanför dörren, vände sig
myndigt om.
</p>

<p>
&mdash; Wallqvist kan följa med mig, sade hon.
</p>

<p>
Joachim var rasande &mdash; först och främst på sig själv,
för det han inte burit sig mera diplomatiskt åt, och därnäst
på Stjerne, som återigen vågade kasta honom den
dumma historien om överstens Lotta i ansiktet, och det vid
<em class="em1">detta</em> tillfälle, i förbindelse med Agnetas namn.
</p>

<p>
Stjerne stängde dörren efter sin moder och gubben
Figge samt vände sig därpå till Joachim.
</p>

<p>
&mdash; Vill du vara så god och riktigt göra reda för, vad
det här egentligen betyder, sade han kort.
</p>

<p>
Han var nu helt blek och skälvde en smula på händerna.
Liksom mekaniskt gjorde han ett slags tecken till
sin gäst, att han skulle taga plats, blott för att själv få
anledning att sätta sig ned. Men Joachim Skytte blev
stående.
</p>

<p>
&mdash; Det betyder intet annat än det jag redan har sagt:
Agneta gifter sig icke med någon annan än mig.
</p>

<p>
&mdash; Såå? sade Nils Olof ironiskt, han var icke för
intet uppfostrad av sin moder. Vad säger hennes nåd
majorskan om det?
</p>

<p>
&mdash; Hon vet det inte ännu, svarade Joachim kort.
</p>

<p>
&mdash; Är det kanske, för att <em class="em1">jag</em> skall förbereda din faster
på det här nöjet, som du kommer till mig? frågade baronen
alltjämt i samma ton.
</p>

<p>
&mdash; Nej! Joachim kunde knappt behärska sig längre,
till den grad retade den andres sätt honom. Jag kommer
<a id="page-73" class="pagenum" title="73"></a>
först till dig, emedan jag ansåg det lämpligast och &hellip; och &hellip;
mest honnett, han höjde plötsligt stolt huvudet, att du,
som mest intresserad i saken, först fick veta, hur det
stod till.
</p>

<p>
&mdash; Vidare! ropade Stjerne brutalt. Han satt och trummade
hårt med fingrarna på bordet; allteftersom Joachim
återvann sin självbehärskning, förlorade han sin.
</p>

<p>
&mdash; Det är ingenting vidare, svarade Joachim ytterst
saktmodigt. Det är bara det, som du nu har hört tre gånger,
att Agneta vill ha mig och inte dig.
</p>

<p>
Nils Olof Stjerne reste sig upp och slog handen i bordsskivan,
så att det rungade.
</p>

<p>
&mdash; Vill hon det? Det skall bli lögn! ropade han utom
sig av raseri.
</p>

<p>
&mdash; Sakta i backarna, bror Stjerne! Joachim blev nu
också het om huvudet. Uppger du icke dina anspråk med
godo, så finner jag väl ett medel att tvinga dig.
</p>

<p>
&mdash; Res med henne till Norrbacka gästgivaregård, liksom
du gjorde med den andra slynan. Efter <em class="em1">det</em> kan du
vara förvissad om, att Nils Olof Stjerne inte skall reklamera
skatten!
</p>

<p>
Joachim höjde ovillkorligt hotande sitt ridspö, som han
icke på hela tiden lagt ifrån sig. &mdash; Vet hut! ropade han
förbittrad, du talar om fröken Skytte!
</p>

<p>
De tego bägge ett par ögonblick båda två liksom
skamsna och avkylda genom Joachims hetsiga påminnelse.
Stjerne satte sig åter tungt ned i en stol och bligade tyst
men arg som en tjur med sina stora blå ögon på Joachim,
vilken stod framför honom, smärt och rak, med hatten i
hand och ridspöet under armen, färdig att gå sin väg.
</p>

<p>
Så reste baronen sig upp. Han sade långsamt och behärskat,
med ansträngt lugn:
</p>

<p>
<a id="page-74" class="pagenum" title="74"></a>
&mdash; Låt oss tala förnuftigt med varandra, bror Joachim
&mdash; på det här viset komma vi ju ändå aldrig någon vart.
Jag vet nog, att Agneta <em class="em1">ännu</em> inte, han såg ned och letade
efter orden, har någon vidare &hellip; känsla för mig. Men
jag har hennes föräldrars löfte, och då flickan är mig kär,
och jag tror mig om att kunna göra henne lycklig, så har
jag inte i sinne att uppge henne till den förste bäste, som
behagar få en kapris &hellip; Jag står vid mitt ord, tillade han
energiskt, liksom jag antar, att gubben majoren, när det
gäller, står vid sitt.
</p>

<p>
&mdash; Gott! svarade Joachim lakoniskt. Så veta vi alltså
det.
</p>

<p>
Han beredde sig redan att gå, då Stjerne &mdash; med en
förvirrad känsla av att, hur sakerna än stodo emellan dem,
han i alla fall vore värd och omöjligt kunde tillåta, att någon
gick ifrån gården på det sättet, utan att ha fått varken
vått eller torrt &mdash; halvt burdus välvilligt, halvt tafatt dröjande
yttrade:
</p>

<p>
&mdash; Bror blir väl kvar och tar en sup och en smörgås
med oss i kväll?
</p>

<p>
Joachim skakade överlägset, nästan föraktligt på huvudet.
Visserligen var han både hungrig och törstig &mdash; det
skulle gud veta &mdash; men att äta en bit bröd eller dricka en
tår vatten under detta tak, så länge Stjerne fasthöll vid
sina anspråk på Agnetas hand, det ansåg han vara under
sin värdighet. Dessutom kunde han inte för sig själv neka
till, att han efter detta slut på deras mellanhavande, helst
ville undvika att råka gumman Malvina igen.
</p>

<p>
Det skulle han emellertid ändå inte slippa. Då han vid
sidan av Stjerne, som hövligt följde sin gäst ut, stod uppe
på stentrappan och väntade på sin häst, kom gamla friherrinnan.
</p>

<p>
Hon gick ogenerat fram och ställde sig mitt emellan
<a id="page-75" class="pagenum" title="75"></a>
dem, i det hon mycket spotskt på sitt vanliga rättframma
sätt frågade:
</p>

<p>
&mdash; Nå, ha herrarna nu blivit eniga om, vem av er, som
skall ha den lyckan att föra bruden hem?
</p>

<p>
Nils Olof Stjerne vände bort huvudet utan att svara sin
mor, stött och generad över hennes sätt att ta saken.
Joachim däremot tittade liksom nyfiket ned på henne, där
hon stod bredvid honom, liten och rak i sin gammaldags
snäva, kortlivade klänning, barhalsad, utan tecken till
överplagg i den kyliga aprilkvällen. Och då han mötte
den godmodigt satiriska, skeptiskt gäckande blicken ur
hennes stora, klara ögon, kände han sig plötsligt friare
till sinnes och i bättre humör, än han förut varit under
hela eftermiddagen. Han böjde sig ned och tryckte galant
sina läppar mot hennes magra, kyliga hand.
</p>

<p>
&mdash; Naturligtvis den, som bruden <em class="em1">själv</em> väljer, eller
rättare: som hon redan har valt, sade han övermodigt och
såg leende på henne med sina vackra ögon.
</p>

<p>
Friherrinnan var, som hon själv sade, »inte insensibel».
Hon skakade på huvudet och knep ihop de tunna läpparna,
i det hon lätt klappade löjtnant Skytte på kinden med sina
smala, knotiga fingrar.
</p>

<p>
&mdash; Inte alltid, inte alltid, mon cher! Hon såg ut framför
sig utan att längre möta hans blick. Åtminstone inte
i <em class="em1">min</em> ungdom.
</p>

<p>
Och då han icke riktigt visste, vad han skulle svara &mdash;
hennes röst hade varit så egendomlig &mdash; tillade hon, i det
hon lade de magra armarna i kors över bröstet på den
en gång koketta empiredräkten:
</p>

<p>
&mdash; Då var en flicka förståndig, man tog den, som hade
gården och namnet &hellip;
</p>

<p>
&mdash; Och den andre stackaren? frågade Joachim skrattande
<a id="page-76" class="pagenum" title="76"></a>
med en blick över skuldran &mdash; hästen leddes nu fram
&mdash; och sprang ned för trappan.
</p>

<p>
Friherrinnan skrattade också.
</p>

<p>
&mdash; <em class="em1">Ibland</em> fick han komma bakefter &hellip;
</p>

<p>
&mdash; Mamma! ropade Stjerne plötsligt chokerad över
hennes cyniska ton, som han dock borde vara van vid.
</p>

<p>
&mdash; Herregud, Nils Olof, Joachim satt nu på hästen
och hälsade leende upp till henne med hatten, litet uppmuntran
skall karlen då ha! Hon såg på sonen och tillade
torrt:
</p>

<p>
&mdash; För om jag känner flickorna rätt, så tar hon nog dig
ändå.
</p>

<h2 class="chapter" id="chapter-0-8">
<a id="page-77" class="pagenum" title="77"></a>
VIII.
</h2>

<p class="first">
Nils Olof Stjerne ansågs visserligen i allmänhet rätt
trög, när det gällde att fatta eller genomdriva ett avgörande
beslut, förslöad som han blivit genom moderns
härsklystnad, men han var envis och trotsig som en äkta
skåning och därtill starkt betagen i Agneta, vilken han,
oaktat hennes tydliga motvilja &mdash; förlitande sig på föräldrarnas
löfte &mdash; ansåg för sin trolovade brud. Icke heller
var han synnerligen rädd för Joachim Skytte som egentlig
friare betraktad &mdash; lagen, som icke utan särskild tillåtelse
kunde upphävas, skilde ju kusiner åt &mdash; men ända sedan
den unge mannen, företrädd av ryktet om sina lätta segrar
hos det täcka könet, kommit till Munkeboda, hade baronen
instinktivt varit svartsjuk på honom, och Joachims övermodiga
och hänsynslösa sätt hade nu ännu ytterligare uppretat
honom. Utan att spilla tid lät därför herren till Marieholm
nästa morgon spänna för sin schäs, och utan att
denna gång bedja sin sällskapsherre följa med, körde han
ensam raka vägen till Munkeboda.
</p>

<p>
Joachim hade ännu icke fått tillfälle att tala med Agnetas
föräldrar. Först då hela familjen redan satt samlad
vid kvällsbordet, hade han kommit hem från sin
utflykt till Marieholm, och icke förrän de om aftonen
gingo uppför trappan &mdash; som vanligt övervakade av
<a id="page-78" class="pagenum" title="78"></a>
faster Charlotte med talgljuset &mdash; hade han fått tillfälle
att med ett par hastigt viskade ord underrätta Agneta
om, hur det gått.
</p>

<p>
Det var den första maj, och enligt en gammal tradition
på Munkeboda skulle kreaturen då för första gången släppas
ut på gräsbete. Då det emellertid var tunt med gräset
denna första maj, blev det heller inte mycket med
betandet &mdash; djuren kommo blott ut ur båsen, och hela festen
inskränkte sig till, att de fingo ett par timmars motion
och frihet. Korna stodo sävliga och tunga utanför fähusdörren
och råmade stilla ut i den friska luften, i det de
sträckte på halsen och slött stirrade ut framför sig med
sina stora melankoliska ögon. Kalvarna däremot dansade
klumpigt och muntert omkring med sina långa ben och
hoppade ystra och bångstyriga åt sidorna, när man jagade
dem, livade av solskenet. Högtidligheten &mdash; ty så ansågs
det nästan på Munkeboda, där våren på detta sätt nu liksom
officiellt erkändes &mdash; bevistades från början till slut
av gubben majoren själv, som med långpipan dinglande i
ena mungipan och kasketten skjuten tillbaka i nacken,
tillika med Joachim egenhändigt hjälpt till att lösa kräken
och nu stod och förnöjt betraktade dem. På kökstrappan
sutto flickorna med schalar över axlarna och njöto barhuvade
av solskenet, som verkligen i dag var ovanligt
varmt och vårlikt.
</p>

<p>
Vagnen från Marieholm körde långsamt in genom grindarna
&mdash; ladugården var skild från manbyggnaden och
dess grusade gård blott genom själva den smala Munkebodavägen
&mdash; och baronen, som var en erfaren kusk och
lantbo, tog naturligtvis vederbörlig hänsyn till de lösa
kreaturen.
</p>

<p>
&mdash; Se god dag, bror Stjerne! ropade majoren jovialiskt
emot honom, medan flickorna i samma ögonblick försvunno
<a id="page-79" class="pagenum" title="79"></a>
från trappan. Joachim, vilken tillika med ryktaren
intresserad höll på att undersöka en kalvs skadade bakben,
såg däremot icke strax den främmande.
</p>

<p>
Baronen steg långsamt ur schäsen &mdash; klappade lugnande
vallacken, som oroligt skyggade för korna; och frågade
ovanligt stelt och formellt, om hans ärade bror tilläte
honom att säga honom några ord i enrum.
</p>

<p>
Inne på kontoret, innan han ännu fått tillfälle att hälsa
på majorskan, vilken &mdash; som vanligt, när det kom främmande
&mdash; strax gjorde toalett, sade han genast sitt ärende
och bad om tillåtelse att ännu i dag få tala med fröken
Agneta: han hade skäl &mdash; här såg han upp med en blick,
som gjorde gamle Niklas Skytte helt beklämd och obehaglig
till mods &mdash; han hade skäl att önska förlovningen definitivt
eklaterad så fort som möjligt.
</p>

<p>
Utan att göra vidare frågor &mdash; nästan rädd härför &mdash;
lät majoren strax skicka bud på fröken Agneta och hennes
nåd. &mdash; Bed för all del hennes nåd också komma! ropade
han efter Bengta, helt nervös vid tanken på att vara ensam
under den scen, som förestod.
</p>

<p>
Det första Joachim känt igen Marieholmsskjutsen, hade
han strax givit den intressanta kalven en god dag och hastigt
sprungit tvärs över gården uppför kökstrappan, där
flickorna nyss suttit och ropat och nickat till honom. Han
förmodade, att de gått upp på loftet, men på vägen genom
köksförstugan hejdades han av Beata, som försiktigt stack
ut huvudet genom den halvöppna dörren till den för ögonblicket
tomma folkstugan, och hemlighetsfullt gjorde tecken
åt honom att komma dit in.
</p>

<p>
På en av långbänkarna där inne framför det vitskurade
matbordet satt Karin Maria, medan Agneta med schalen
över huvudet låg på knä framför henne och borrade
ansiktet ned mot systerns klänning.
</p>

<p>
<a id="page-80" class="pagenum" title="80"></a>
&mdash; Men i Herrans namn, flickor! ropade Joachim förfärad,
i det han trädde in. Vad står då på?
</p>

<p>
Agneta såg upp med ett blekt, förskrämt ansikte &mdash;
Joachim gick strax fram till henne.
</p>

<p>
&mdash; Men Agneta &hellip; han lyfte upp henne och drog henne
intill sig utan att det ringaste bry sig om Karin Maria och
den sympatiserande Beata, som plötsligt börjat gråta. Är
det, för det att Stjerne? &hellip; Och du, som lovade mig att
inte vara rädd!
</p>

<p>
&mdash; Jag är inte rädd, mumlade hon och tryckte sig fast
intill honom med pannan mot hans skuldra, inte för <em class="em1">honom</em>.
Men mamma &hellip; Jag har ju alltid varit van att
lyda mamma!
</p>

<p>
Karin Maria reste sig plötsligt upp och ställde sig vid
sidan av systern: &mdash; I <em class="em1">detta</em> lyder du ingen utom ditt
eget hjärta, Agneta, sade hon högtidligt.
</p>

<p>
Joachim såg upp &mdash; han räckte Karin Maria handen.
</p>

<p>
&mdash; Karin Maria &hellip; Du håller med oss? &hellip; utbrast han
förvånad, tacksamt.
</p>

<p>
Karin Maria lade sin hand i hans och nickade tyst. Hon
ville säga något, men i detsamma kom stugpigan Bengta
brådskande in. Beata, som skulle bevaka dörren, hade
naturligtvis glömt sina plikter och stod och snyftade av
rörelse med näsduken för ögonen.
</p>

<p>
&mdash; Fröken Agneta &hellip; Pigan blev stående med öppen
mun och spärrade upp ögonen: stod inte löjtnanten där och
höll fröken Agneta i famn! Och ändå visste ju var själ i
socknen, att det var hon, som skulle ha baronen på Marieholm!
</p>

<p>
Agneta rätade hastigt på sig &mdash; hon var alldeles blek.
</p>

<p>
&mdash; Vill du, att jag skall gå med? frågade Joachim sakta.
De hade naturligtvis alla strax gissat, vad budskapet
gällde.
</p>

<p>
<a id="page-81" class="pagenum" title="81"></a>
Hon såg ett ögonblick tvekande på honom, frestad &mdash;
Karin Maria sade bestämt och avgörande:
</p>

<p>
&mdash; Det duger aldrig i världen. Det är Agneta, som
blir frågad, och Agneta allena skall svara &hellip; För resten
skulle det bara reta mamma förfärligt, tillade hon lägre,
och honom naturligtvis också &hellip;
</p>

<p>
Agneta tryckte bägge händerna mot bröstet &mdash; i dörren
vände hon sig om och såg hjärtslitande på Joachim
med sina praktfulla, nu tårglänsande bruna ögon. Han tog
ovillkorligt ett steg efter henne.
</p>

<p>
&mdash; Låt henne bara gå, viskade Karin Maria. Och hon
tillade högt, då Agneta tillika med pigan redan var utanför
dörren: Du kan vara alldeles lugn, kusin &mdash; ingen
tvingar Agneta lika litet som någon av oss andra.
</p>

<p>
Hennes nåd, vilken vid alla högtidligare tillfällen ansåg
det nödvändigt att vara »i paryr», hade ännu icke infunnit
sig, då Agneta som strax utan förberedelser efterkommit
kallelsen, trädde in på kontoret till sin far.
</p>

<p>
Hon var blek och darrade, så att hon måste hålla sig
fast i närmaste stol, medan hon med nedslagna ögon och
detta trotsigt bestämda drag kring munnen, som ibland
gjorde henne lik modern, neg för friaren.
</p>

<p>
&mdash; Agneta, min lilla flicka &hellip; harklade majoren sig
olycksbådande högtidligt. Han såg oroligt från sin dotter
till baronen, och då ingen av dem tycktes vilja möta hans
blick eller gåvo honom den ringaste uppmuntran, blev han
strax bragt ur koncepterna, och i det han plötsligt vände
ryggen och gick bort och ställde sig med händerna i byxfickorna
vid det bortersta fönstret, mumlade han hastigt:
</p>

<p>
&mdash; Tala <em class="em1">själv</em> med henne, bror Stjerne &mdash; du är då
egentligen närmare till det än jag.
</p>

<p>
Nils Olof Stjerne stod och såg på Agneta: späd och
smärt, med den bara, vita armen fast stödd mot stolsryggen
<a id="page-82" class="pagenum" title="82"></a>
framför henne, huvudet djupt sänkt mot bröstet, som
oroligt höjde och sänkte sig under den hemvävda, rutiga
schaletten. Han närmade sig långsamt.
</p>

<p>
&mdash; Fröken Agneta, sade han lågt med en röst, som
stockade sig. Er far har givit mig lov att fråga, om fröken &hellip;
om Agneta &hellip; Han kom icke vidare, teg ett par
sekunder och grep så plötsligt lidelsefullt hennes hand.
Agneta, viskade han bedjande, allvarligt, jag lovar er, att
min hustru aldrig skall behöva ångra, att hon sagt ja.
</p>

<p>
Agneta tittade skyggt upp. &mdash; Herr baron, började hon
sakta, med svag röst, det gör mig ont &hellip;
</p>

<p>
Han höll ännu hennes hand, som han häftigt tryckte.
</p>

<p>
&mdash; Säg icke mer! &hellip; Agneta kommer att ångra sig.
Tänk efter &mdash; tänk efter i fred och ro. Han talade hastigt,
upprört. Låt icke den pojken med sina lösa fraser locka er
från att bryta ett gammalt löfte &hellip;
</p>

<p>
&mdash; Jag har aldrig givit något löfte, ropade Agneta
indignerad.
</p>

<p>
I detta ögonblick öppnades dörren raskt utifrån, och
majorskan stod på tröskeln. Hon hade i detsamma hon
trädde in hört Agnetas sista ord och uppfattade genast,
förberedd av pigan som hon var, vad som stod på.
</p>

<p>
&mdash; Dina föräldrar ha givit det i <em class="em1">ditt</em> namn, utbrast hon
häftigt uppretad. Hon gav sig icke ens tid att hälsa på
Stjerne &mdash; hon, som annars var så artig mot främmande.
Du är så god och rättar dig därefter.
</p>

<p>
Denna brutala befallning väckte hela Agnetas ännu
slumrande kvinnliga självkänsla. Hon ryckte hastigt sin
hand till sig och vände sig mot modern.
</p>

<p>
&mdash; Mamma! Hon såg henne rakt in i ögonen. Ni kan
försöka att <em class="em1">tvinga</em> mig, om ni vill, men aldrig i livet
säger jag ja till Stjerne.
</p>

<p>
&mdash; Hon är tokig, brummade majoren borta från sitt
<a id="page-83" class="pagenum" title="83"></a>
fönster. Hon vet inte sitt eget väl. Men bror skall inte
bry sig om det &mdash; det går över. Det går snart över, skall
bror se &hellip;
</p>

<p>
&mdash; Det går <em class="em1">inte</em> över, tog Nils Olof hett i. Det går
inte över, säger jag, förrän den drummeln Joachim kommit
från gården.
</p>

<p>
&mdash; Om jag så aldrig hade sett min kusin, ropade Agneta
förbittrad, bragt till det yttersta, så ville jag ändå
inte haft baron. Inte för något pris!
</p>

<p>
Majorskan tog sin dotter hårt i armen. &mdash; Står det så
till? frågade hon skarpt. Har Joachim understått sig att
gå och prata dumheter med dig? Var har jag då haft
mina ögon, som inte har sett det!
</p>

<p>
Och då Agneta teg &mdash; trotsig och förbittrad &mdash; tillade
hon lugnare, i det hon halvt frågande såg på Stjerne:
</p>

<p>
&mdash; Men det är omöjligt &hellip; Jag skulle ha upptäckt det
för länge sedan &hellip;
</p>

<p>
&mdash; Vad han har sagt till Agneta, vet jag inte, utbrast
baronen, nu alldeles utom sig, men åtminstone är det säkert,
att han kommer till mig och på det oförskämdaste
sätt i världen skryter av sin fortune hos min fästmö.
</p>

<p>
Majorskan betänkte sig ett ögonblick. &mdash; Skytte, sade
hon myndigt, kalla strax på vår brorson. Och <em class="em1">du</em>, ma
chère, hon vände sig till sin dotter, du skall få veta,
innan det är för sent, att du har ett par föräldrar, som äro
klokare än du! Har du så litet vett, att du hux flux går
och förgapar dig i den förste bäste Corydon, som råkar
säga dig ett par dumheter, så &hellip; Ja, då förtjänar du sannerligen
inte bättre, än att man tar i med hårdhandskarna!
</p>

<p>
Agneta svarade icke ett ord. Hon kände i detta ögonblick,
under det hon väntade på Joachim, en så ohygglig
och våldsam spänning, att det var liksom om något inuti
henne brast eller sprängdes. Nästan omedvetet rätade
<a id="page-84" class="pagenum" title="84"></a>
hon på sig i sin fulla längd och höjde huvudet &mdash; i denna
stund, då hon, ansikte mot ansikte med sina föräldrar och
den man, de valt åt henne, tvangs att försvara sin unga
kärlek, sitt eget hjärtas rätt, blev hon fullvuxen.
</p>

<p>
Joachim, som, sedan han skilts från Agneta, väntat ute
i förmaket, kom nu in tillsammans med farbrodern och
låste dörren efter sig. Majorskan satte sig tungt ned i den
kinesiska korgstolen, så att den knakade. Hon var så ond
och upprörd, att de breda mössbanden under hakan riktigt
skälvde.
</p>

<p>
Joachim gick bort och ställde sig bakom Agneta &mdash; han
lade lätt armen kring hennes liv.
</p>

<p>
&mdash; Bäste farbror Niklas, goda faster Charlotte, började
han fast men fullkomligt artigt och behärskat &mdash; han hade,
medan han väntade där ute, tänkt över, vad han ville säga.
Ni få icke uppfatta det som trots eller brist på vördnad hos
en, som fullväl vet, hur mycket han är eder skyldig, men
&mdash; det kan inte hjälpas &mdash; Agneta och jag måste ha lov
att tillhöra varandra. Han såg vädjande på dem, och då
ingen svarade, tillade han manligt avgörande:
</p>

<p>
&mdash; Nu vet ni det. Och det svär jag på, att varken godvilligt
eller med tvång avstår jag från min kusin.
</p>

<p>
Vid hans ord, bara vid ljudet av hans röst kände Agneta
en oändlig lättnad &mdash; liksom en känsla av befrielse
från den ogillandets och ensamhetens tyngd, som hittills
tryckt henne. Nästan utan att veta om det, lutade hon sig
ofrivilligt tungt tillbaka mot Joachim &mdash; han märkte det
och lade armen fastare kring hennes liv.
</p>

<p>
&mdash; Förskona oss åtminstone från era <em class="em2">scènes d&rsquo;amour</em>!
ropade majorskan förbittrad. Hon satt &mdash; som hon sedan
anförtrodde sin man &mdash; och »skämdes ögonen ur sig» för
Stjerne, som stod stel och rak med ena handen instucken
i rocken, och lät Agnetas moder föra sin talan. Får man
<a id="page-85" class="pagenum" title="85"></a>
fråga, när majorskan var ond, föll hon gärna in i det förra
seklets vana att tala franska, hur länge Joachim varit <em class="em2">aux
petits soins</em> för min dotter?
</p>

<p>
&mdash; Sedan den första dagen jag såg henne! svarade den
unge Skytte varmt.
</p>

<p>
&mdash; Det var bra fort efter din andra, mer celebra amourett!
kunde majorskan i sin förbittring icke låta bli att
utbrista.
</p>

<p>
Joachim blev mörkröd ända upp i pannan av skam och
vrede. Agneta vände på huvudet och såg förvånad upp
till honom.
</p>

<p>
&mdash; Charlotte! ropade majoren förebrående &mdash; rätt
skarpt. Men då han i detsamma mötte sin hustrus blick,
tillade han genast mera spakt:
</p>

<p>
&mdash; Är det inte onödigt, att Agneta får besked om den
där dumma historien?
</p>

<p>
&mdash; Det är inte onödigt att din dotter får veta, vad det
är för en lättsinnig don Juan hon i sitt oförstånd föredrar
framför en hederlig och rangerad friare, avgjorde majorskan
bestämt.
</p>

<p>
Det blev ett ögonblick alldeles tyst i rummet. Agneta
stod orörlig i samma ställning, stödd mot sin kusins
skuldra och med sänkta ögon.
</p>

<p>
Majorskan kände en plötslig avsmak för att tala mera
om saken, men tvang sig till det. Hon reste sig upp och
sade stående, med stor värdighet:
</p>

<p>
&mdash; Joachim är sannerligen inte värd ditt rena hjärta,
min stackars lilla flicka. Om du bara visste, hur han nyss
i Stockholm &hellip;
</p>

<p>
Agneta rätade plötsligt på sig &mdash; hon slog upp ögonen
och tog avvärjande ett steg fram emot sin moder.
</p>

<p>
&mdash; Mamma behöver ingenting säga &mdash; jag vet alltsammans!
sade hon hastigt, stolt.
</p>

<p>
<a id="page-86" class="pagenum" title="86"></a>
&mdash; <em class="em1">Vet</em> du det? ropade majorskan förbluffad. Vem i
all världen har haft den oerhörda fräckheten att berätta
dig &hellip;?
</p>

<p>
&mdash; Jag vet alltsammans, upprepade Agneta tonlöst,
denna gång med tydlig ansträngning.
</p>

<p>
De förstodo alla plötsligt, att hon talade osanning, att
hon rakt ingenting visste, att hon, ömtålig i sin egen renhet,
ädelmodig i sin kärlek, instinktlikt intet <em class="em1">ville</em> veta,
som i hennes egna och andras ögon möjligen kunde nedsätta
den man, åt vilken hon nu en gång givit sitt lilla
stolta hjärta.
</p>

<p>
Och utan att vänta på svar, utan att se på någon, utan
att vilja möta Joachims blick, då han &mdash; plötsligt blek av
sinnesrörelse, häftigt, med utsträckt hand &mdash; tog ett steg
fram emot henne &mdash; gick Agneta Skytte långsamt ut ur
rummet.
</p>

<h2 class="chapter" id="chapter-0-9">
<a id="page-87" class="pagenum" title="87"></a>
IX.
</h2>

<p class="first">
Beata hade heligt lovat kusin Joachim, som sedan scenen
i kontoret ej talat ett ord med Agneta, att hon på eftermiddagen
nog skulle få systern med sig till mamsell Fiken,
om han ville passa på att möta dem där. Han skulle göra
sig ärende med att beställa ett par broderade hängslen av
mamsell Fiken.
</p>

<p>
Då flickorna vid tvåtiden på eftermiddagen kommo dit,
satt Joachim redan där. Mamsellen hade rest sig från
drällsväven och höll beskäftigt på att breda ut prover för
»lajtnangten» på mönster och färger till de redan vederbörligen
beställda hängslena, som hon smickrad lovade
skulle bli ett par mästerverk. Då hon såg flickorna komma
in &mdash; Agneta tyst, med kråkan djupt neddragen över ögonen
och bägge händerna under schalen, Beata forcerat obekymrad
och <em class="em1">alltför</em> oskyldigt förvånad med sitt: &mdash; Nej,
se kusin Joachim! visste ju nog mamsell Fiken, vilken
vind, som hade blåst herrskapet till hennes »låga hydda».
Bengta hade naturligtvis icke kunnat hålla tand för tunga
med vad hon sett i folkstugan &mdash; mamsell Fiken själv hade
ju också haft sina aningar, och då hon i förmiddags sett
baronen köra ifrån Munkeboda efter blott en knapp timmes
besök, kombinerade hon med lätthet, hur sakerna
hängde ihop. Och »fastän man var en stackars gammal
mamsell», som hon sedan sade till Beata, och fick nöja sig
<a id="page-88" class="pagenum" title="88"></a>
med en inferiör plats här i världen, så var man dock kommen
av bättre folk och hade gudskelov ett <em class="em1">hjärta</em> &mdash;
här lade mamsell Fiken handen på bröstet &mdash; ett hjärta,
vari Amor också en gång hade haft sin boning! Och nu fick
Beata under många tårar höra den ofta hörda historien om
studenten, som sedan blev vice pastor i Bunkeflo, »men <em class="em1">då</em>
hade glömt sitt <a id="corr-4"></a>ungdomsstycke». Detta var så att säga den
första verkliga kärlekshistoria, flickorna på Munkeboda
hört &mdash; den hade spelat en roll i deras spädaste flickfantasier
och stod alltid senare för dem som ett slags schematiskt
mönster för en »riktig roman».
</p>

<p>
Flickorna hälsade &mdash; något tvunget &mdash; på mamsell Fiken,
och satte sig, efter litet krus, bredvid varandra i den
halta kanapén under den ovala spegeln, som inte ens Karin
Maria någonsin kunde minnas ha haft något glas. Den
förgyllda ramen inneslöt i stället en pappskiva, vilken den
uppfinningsrika mamsell Fiken fått målare Andersson i byn
att övermåla med ett slags skyigt himmelsblått, som skulle
föreställa ett spegelglas&rsquo; skiftningar. Väggarna voro
strukna med gulockra, och allt detta blå och gula tog sig,
som mamsell Fiken sade, så »svenskt» ut vid sidan av de
små litografierna av Gustav Adolf och drottning Fredrika,
mellan vilka hängde ett genomstunget hjärta, omgivet av
pressade blommor, och därunder en födelsedagsvers på
två rader, skriven av den trolöse pastorn i Bunkeflo &mdash;
alltsammans satt inom glas och ram. Allra nederst &mdash;
målad av en av Paris&rsquo; första miniatyrister och infattad i <a id="corr-5"></a>
den finaste och mest smakfulla Louis XVI-ram &mdash; fanns en
förtjusande pastell av Gustav Mauritz Armfelt, vilket porträtt
i sin tid ägts av en faster till mamsell Fiken. Denna
hade en gång varit berömd för sin skönhet och som korist
tillhört Gustav III:s opera, tills hon, efter ett något äventyrligt
liv i huvudstaden, lungsiktig och övergiven av sina
<a id="page-89" class="pagenum" title="89"></a>
glada vänner kommit hem igen till Skåne för att dö i »den
låga hyddan». Hennes harpa, pietetsfullt bekransad med
dammiga eterneller, stod ännu i ett hörn av rummet.
</p>

<p>
Ända sedan sin första barndom hade flickorna med
aldrig svikande intresse betraktat dessa hyddans romantiska
minnen, och till och med nu &mdash; trots alla bekymmer &mdash;
kunde Agneta icke låta bli att vända sina ögon mot den
stumma harpan i vrån, över vars brustna strängar de vita
fingrar lekt, som Sveriges Alkibiades och hans muntra
kamrater en gång älskat att kyssa.
</p>

<p>
Mamsell Fiken, som var långt mera erfaren än den
oskyldiga Beata, förstod naturligtvis strax, att hon icke
kunde göra sin gunstling »lajtnangten» en större tjänst än
låta honom få vara ensam med den älskade. Sedan hon
fått sina gäster till att taga plats, ställde hon sig själv mitt
för dem med de ömkylda händerna i kors under bomullsförklädet
och funderade välvilligt på en förevändning att
&mdash; utan att tyckas ohövlig &mdash; avlägsna sig tillsammans med
Beata, som nu också började finna situationen tryckande.
Om hon ändå hade haft litet kaffebönor i huset! &mdash; Men
med de sista hade hon tyvärr måst traktera moran på Bofors
i går eftermiddag.
</p>

<p>
&mdash; Vill lilla Beata kanske se på den värkensklänningen
jag syr till klockarens Sissa? fann hon äntligen lyckligt på
att säga. Den blir fasligt magnifik med en hel rad exkyser
runt omkring kjolen &mdash; så här! Hon tecknade med pekfingret
beskrivande en rand mitt över sina knän.
</p>

<p>
Beata drog icke ens på munnen &mdash; det var en känd sak,
att i mamsell Fikens ordbok betydde »exkyser» volanger,
och uttrycket hade genom mångårigt bruk nästan vunnit
hävd i hela socknen. Hon reste sig ivrigt upp.
</p>

<p>
&mdash; Ack ja, söta mamsell Fiken, det vill jag så rysligt
gärna!
</p>

<p>
<a id="page-90" class="pagenum" title="90"></a>
Agneta nämndes icke med ett ord, men skenet ansågs i
alla fall räddat, och mamsell Fiken förde strax, triumferande
över sin diplomatiska skicklighet, Beata ut i köket,
där denna utan att mottaga vidare förklaringar kröp upp
på klaffbordet och trakterades med sin barndoms älsklingsrätt:
sirap på grovt bröd med torkade äppleskivor,
medan hon av hjärtans lust tillsammans med den romantiska
och sympatiserande mamsell Fiken dryftade systerns
olyckliga kärlekshistoria.
</p>

<p>
Men inne i kammaren satt Agneta ännu orörlig på soffan
med händerna under schalen och såg ned på sina
korsbandsskor.
</p>

<p>
&mdash; Agneta! viskade Joachim i detsamma mamsell Fiken
äntligen stängde dörren efter sig. Se på mig &mdash; tala
med mig &hellip; Jag vet ju inte, vad jag skall tro. Har du
verkligen förlåtit mig eller &hellip; eller &hellip; är du i ditt hjärta
missnöjd med mig? &hellip; Agneta?
</p>

<p>
Hon skakade matt på huvudet utan att vilja möta hans
bedjande blick. Han föll på knä vid den rankiga soffan
och lade ömt bägge armarna om hennes liv &mdash; då först såg
han, att de sänkta ögonen stodo fulla av stora tårar.
</p>

<p>
&mdash; Herregud, Agneta &mdash; låt mig nu få förklara dig det
alltsammans, bad han sakta.
</p>

<p>
Agneta skakade ännu en gång på huvudet &mdash; litet mera
energiskt. Det behövs inte, Joachim, mumlade hon utan
att vilja se på honom, det lönar icke mödan &hellip; Jag kan ju
i alla fall icke gifta mig med dig.
</p>

<p>
&mdash; För <em class="em1">den</em> skull? frågade han misstrogen, halvt förödmjukad
och halvt förvånad. För <em class="em1">det</em> &hellip; du vet &hellip; som
faster Charlotte ville säga dig. Min älskade flicka &mdash; du
begriper det nu inte riktigt, men tror du verkligen någonsin,
att du får en man, som inte har en sådan synd på sitt
samvete?
</p>

<p>
<a id="page-91" class="pagenum" title="91"></a>
&mdash; Jag vet inte, storgrät Agneta plötsligt hysteriskt.
Det är ju inte bara <em class="em1">det</em>! Det är naturligtvis stor skam av
dig, det kan jag nog begripa, men &mdash; men &hellip; jag har ju
aldrig sett den där människan och Stockholm är ju så
långt borta! Nej, Joachim, hon såg plötsligt upp på honom
med sina stora, sorgset förebrående ögon, det är inte bara
<em class="em1">det</em>. Fastän &hellip; hon drog sig indignerad tillbaka mot väggen.
Hur <em class="em1">kunde</em> du?
</p>

<p>
Men då Joachim ångerfull tryckte sitt ansikte ned mot
hennes händer, böjde hon sig också fram över honom och
viskade förtvivlad:
</p>

<p>
&mdash; Jag har aldrig tänkt på det förr &mdash; jag tror inte ens,
att jag har vetat det &hellip; Mamma har nu förklarat för mig,
att det är förbjudet i lagen, att det rent av anses för synd
&mdash; att gifta sig med sin köttsliga kusin.
</p>

<p>
&mdash; Inte annat än <em class="em1">det</em>! ropade Joachim lättad. Vi gå
naturligtvis till kungs. Det göra så många.
</p>

<p>
Agneta skakade bedrövad på huvudet. &mdash; Det sade Karin
Maria också, men mamma sade, att du kunde inte
vänta, att kungen beviljade dig någon slags nåd, så som
du burit dig åt i Stockholm &mdash; och mot en regementschef!
</p>

<p>
&mdash; Och så kunde väl omöjligen faster Charlotte hålla
sig längre från att detaljerat berätta dig, <em class="em1">vad</em> det var,
som var så illa gjort? frågade Joachim ironiskt, förödmjukad
och förbittrad.
</p>

<p>
&mdash; Jag hade ju redan gissat det, mumlade Agneta lågt.
Jag vet inte, hur det kom sig, men strax då jag såg ditt
ansikte inne på kontoret, då mamma började tala om det,
så förstod jag &hellip; Jag ville bara slippa att <em class="em1">höra</em> det. Det
är ju alltid detsamma, hon såg envist ned på sina fötter,
och rösten blev litet lägre. Jag menar &hellip; Hon tvärstannade
och utbrast därpå häftigt:
</p>

<p>
<a id="page-92" class="pagenum" title="92"></a>
&mdash; Det är ju själva saken, det kommer an på &mdash; vem
människan är, är mig alldeles likgiltigt.
</p>

<p>
&mdash; Men det kan inte vara dig likgiltigt, att jag i ett ögonblicks
förbannat övermod, för en tös, som jag bryr mig
mindre om, än jag bryr mig om Bengta stugpiga, har förstört
hela min karriär, ropade Joachim bittert och ångerfullt.
Törs du &mdash; törs du verkligen &hellip; när du nu vet, hur
eländigt nyckfull och lättsinnig jag kan vara?
</p>

<p>
Agneta lade bägge händerna på hans skuldror. &mdash; Å,
Joachim &mdash; jag är rädd för, att jag inte är riktigt dygdig,
inte som mamma &hellip; men &hellip; men &hellip; när jag nu har dig
här hos mig &mdash; det liksom <em class="em1">rör</em> mig inte, allt annat, det är
så långt borta, så dimmigt och overkligt &hellip; Nej, jag kan
inte säga, vad jag menar, och det är ju också detsamma
&mdash; nu, när lagen ändå skiljer oss åt, slutade hon modlöst.
</p>

<p>
&mdash; Naturligtvis nekar kungen inte, ropade Joachim
otåligt. Till och med om både han och kronprinsen och
alla de andra höga herrarna där uppe äro aldrig så missnöjda
med mig. Det nekas nästan aldrig &mdash; det är en ren
formsak.
</p>

<p>
&mdash; Mamma säger, att det också för din skull vore ytterst
oklokt att nu ingiva någon ansökan &mdash; det skulle
blott tjäna till att riva upp skandalen på nytt, svarade
Agneta sorgset men bestämt avvärjande. Hon säger,
att alla människor på det högsta skulle tadla, att pappa så
<em class="em1">snart efter</em> &hellip; Och hon säger, Agneta viskade nu,
plågsamt förvirrad, att folk ovillkorligen måste tro, att
jag &hellip; förstår du &hellip; att jag är en bra underlig och lättsinnig
flicka, som &mdash; som &mdash; är så angelägen om att &hellip; nu
då alla tala om dig &hellip; Hon tystnade och sade därpå beslutsamt,
med fastare stämma:
</p>

<p>
&mdash; Jag kan så väl begripa, att hon har rätt, att det
naturligtvis måste se illa ut, att vi &hellip; efter det du nu har
<a id="page-93" class="pagenum" title="93"></a>
bott här i huset så länge &hellip; Hon tvang sig till att se på
honom och böjde sig därpå fram, med bägge händerna
för ansiktet. Å, det är som om jag skulle sjunka i jorden
av skam, när jag bara tänker på, hur nedrigt &hellip; hur
folk kunna lägga ut allting!
</p>

<p>
Joachim hade hela tiden betraktat hennes ansikte, medan
hon talade avbrutet och ansträngt. Han reste sig upp,
vit ända till läpparna av vrede och ovilja.
</p>

<p>
&mdash; Du har rätt, sade han. Och förrän hela Skåne skall
tala om Agneta Skytte, som om hon vore en förförd
tjänstetös, som blir tvungen att gifta sig med den förste
bäste don Juan &mdash; det var ju så din mor kallade mig? &mdash;
så &hellip;
</p>

<p>
Agneta teg. Hon var lika blek som han och slöt &mdash;
liksom krampaktigt &mdash; en sekund hårt igen ögonen, medan
han talade. Han hade förstått och omsatte nu hänsynslöst
majorskans varsammare antydningar i rena ord.
</p>

<p>
De voro bägge tysta ett par minuter. Joachim gick ett
par steg fram och tillbaka i rummet och sade tvärt, hårt:
</p>

<p>
&mdash; Jag visste inte, att jag hade <em class="em1">så</em> dåligt rykte.
</p>

<p>
Och då hon ännu ingenting svarade:
</p>

<p>
&mdash; Du är lätt att skrämma, min duva.
</p>

<p>
Agneta rätade på sig, hennes bruna ögon sågo trotsigt,
förebrående in i hans.
</p>

<p>
&mdash; <em class="em1">Ännu</em> har ingen skrämt mig ifrån att göra vad
jag vill.
</p>

<p>
Han vände sig hastigt emot henne.
</p>

<p>
&mdash; Och likväl säger du, att du icke vill veta om mig
mera?
</p>

<p>
&mdash; Jo, svarade Agneta modigt och rodnade litet, men
inte <em class="em1">nu</em>. Jag vill, att vi åtminstone skola vänta, tills stormen
har lagt sig och folk hunnit glömma.
</p>

<p>
<a id="page-94" class="pagenum" title="94"></a>
&mdash; Och under tiden skall jag gå här på Munkeboda,
misstrodd av hela trakten, utspionerad och illa sedd av
din moder, som kanske till och med hittar på att högt
eklatera din förlovning med Stjerne. Du tycks ju inte
göra synnerligt motstånd &hellip;
</p>

<p>
&mdash; Joachim! ropade Agneta och stampade med foten.
Du vet, att nu ljuger du &hellip;
</p>

<p>
Men Joachim var utom sig och hörde inte på vad hon
sade.
</p>

<p>
&mdash; Det är alltså din mening, fortfor han oresonligt, att
jag som en annan mes skall gå här &mdash; kanske i åratal &mdash;
och inte våga tala till dig, inte våga röra vid dig &hellip; Agneta!
Han tvärstannade mitt för henne. Jag säger dig, jag
blir tokig av det.
</p>

<p>
&mdash; Men jag blir inte hemma, mumlade hon och såg upp
med tårar i ögonen. Mamma vill skicka bort mig &hellip;
</p>

<p>
&mdash; Såå? &hellip; Han mötte hennes blick och tillade hastigt,
beslutsamt:
</p>

<p>
&mdash; Du kan hälsa faster Charlotte, att det behövs inte.
Inte för <em class="em1">min</em> skull. Jag reser i stället.
</p>

<p>
Han började återigen gå fram och tillbaka i den trånga
kammaren &mdash; uppretad, otålig, med tummarna i västfickorna,
medan han häftigt fortfor:
</p>

<p>
&mdash; Att taga avsked från armén hade jag alltid tänkt
&mdash; för <em class="em1">mig</em> finns det ändå ingen karriär längre på den
banan. Och sanningen att säga är jag inte vidare ledsen
över det! Sedan jag kom hit, känner jag tydligt, att jag
egentligen duger bättre till att hjälpa farbror Niklas att
plöja och bryta sten än till det enformiga och overksamma
kasernlivet. Och kärleken till landet, till Munkeboda &mdash;
till själva jorden här &mdash; den ligger i blodet på mig, som
hos alla Skyttar. Men nu &hellip; han slog ut med handen.
Gudskelov, att fransmännen tyckas få fullt upp att göra
<a id="page-95" class="pagenum" title="95"></a>
i Afrika, <a id="corr-6"></a>annars såge det mörkt ut att finna en plats här
i världen!
</p>

<p>
&mdash; Du menar då inte? &hellip; Agneta sprang upp. Du
<em class="em1">kan</em> inte slåss sida vid sida med fransmän! ropade hon
i det hon i sin ångest med plötslig sinnesnärvaro grep till
närmast liggande invändning. Kom ihåg, att din far föll
för en fransk kula!
</p>

<p>
Joachim blev stående mitt för henne &mdash; deras ögon
möttes.
</p>

<p>
&mdash; Du tar fel. För det första stupade min far i kamp
med ett av kejsarens tyska regementen, och för det andra
tror jag inte det duger att ställa dem, som nu äro herrar i
Paris, till ansvar för vad som skedde vid Leipzig anno 13.
De skulle visst i hög grad betacka sig! Nej! tillade han
egensinnigt, i det han vände sig om på klacken och åter
började sin vandring fram och tillbaka mellan fönstren
och dörren, i morgon dag vänder jag mig till chefen för
det franska krigsministeriet. Han såg flyktigt upp på
henne i förbifarten, och då hon inte svarade, tillade han
litet exalterat:
</p>

<p>
&mdash; Grekland hade jag naturligtvis hellre offrat mitt
blod, men det behöver mig icke längre. Å &mdash; hade det bara
varit för femton år sedan! <em class="em1">Då</em> hade man överallt i Europa
bruk för en förtvivlad karl och en ärlig värja.
</p>

<p>
&mdash; Joachim! Agneta tog ett steg fram, och schalen
föll från hennes skuldror, i det hon lade handen på hans
arm. Jag uthärdar inte att höra dig tala på det här sättet
&mdash; jag förbjuder dig att resa.
</p>

<p>
Han stannade, och utan att taga händerna ur västfickorna,
såg han henne rakt in i ansiktet, som nu var helt
nära hans eget. De voro i detta ögonblick så lika varandra
som bror och syster.
</p>

<p>
<a id="page-96" class="pagenum" title="96"></a>
&mdash; Får jag fråga dig, vad annat som är för mig att
göra?
</p>

<p>
Hon slog plötsligt bägge armarna om hans hals och
böjde huvudet tillbaka. &mdash; Vänta, säger jag dig! Vänta!
</p>

<p>
Han drog henne häftigt intill sig.
</p>

<p>
&mdash; Men jag <em class="em1">vill</em> inte vänta, du &mdash; jag <em class="em1">kan</em> inte vänta.
Jag vill, att du i detta ögonblick, då det gäller att hålla
ihop &mdash; modigt, utan alla förbehåll och utan allt betänkande
skall säga ditt ja eller nej. Begriper du mig?
</p>

<p>
Agneta var så ond över hans okloka hänsynslöshet,
som hon insåg blott skulle förstöra alla deras utsikter och
inte föra dem ett steg vidare, att hon &mdash; i det hon gjorde
en rörelse som för att rycka sig ur hans armar &mdash; häftigt
svarade:
</p>

<p>
&mdash; Du vill alltså sätta mig kniven på strupen &mdash; du tror
du kan tvinga mig? &hellip; Men om du så hotar mig med vad
som helst, så får du mig ändå inte till att låta bli att göra
det som jag <em class="em1">vet</em> vara klokt och rätt &hellip; det enda förnuftiga &hellip;
</p>

<p>
&mdash; Du är ändå faster Charlottes äkta dotter, märker
jag, sade han hånande, utom sig av vrede över hennes
sega och oväntade motstånd. »Klok» &mdash; »förnuftig» &mdash;
framför allt!
</p>

<p>
Agneta höjde stolt huvudet: &mdash; Om du säger ett ord
till om mamma, som, vad hon än gör, alltid vill mig väl &mdash;
går jag. Med schalen på armen gick hon rak, med högburet
huvud, mot dörren.
</p>

<p>
Han lade hastigt armen om hennes liv, och i det han
&mdash; brutalt &mdash; böjde hennes huvud tillbaka, höll han henne
fast som i ett skruvstäd.
</p>

<p>
&mdash; Du går <em class="em1">inte</em>, utbrast han nu alldeles desperat, inte
förrän du en gång för alla sagt ditt ja eller nej, om du i
<a id="page-97" class="pagenum" title="97"></a>
detta vill göra gemensam sak med mig, som jag har rätt
att fordra.
</p>

<p>
Agnetas ansikte var alldeles inunder hans &mdash; med handen
tvang han hennes nacke mot sin skuldra &mdash; hennes
bruna ögon gnistrade in i hans.
</p>

<p>
&mdash; <em class="em1">Nej!</em> sade hon kort, hest och slet sig med en kraftansträngning
ifrån honom.
</p>

<h2 class="chapter" id="chapter-0-10">
<a id="page-98" class="pagenum" title="98"></a>
X.
</h2>

<div class="letter">
<p class="dat">
Kristianstad den 20 maj 1830.
</p>

<p class="adr">
Kära systrar!
</p>

<p class="noindent">
Genom pappa ha ni väl redan hört tillräckligt om resan,
och till mamma skrev jag ju om, hur riktigt vänligt och
aimabelt både moster Fagerhjelm och Susen, ävensom
farbror själv togo emot mig i Kristianstad. Jag glömde
bara att säga, att när vi ätit middag i Röinge, så glömde
jag mammas sidenhalsduk, som hon lånade mig (ni
vet, den smutsiga, gula, som mamsell Fiken färgade i
vintras och som smiter). Men gästgiverskan har nog tagit
vara på den, ifall någon hör efter den. Det var meningen,
att jag skulle bott inne i Susens rum, men det upptäcktes,
att det blev alltför trångt, och därför ligger jag i
stället i det lilla gavelrummet. Där kan jag också se trädgården,
som redan är alldeles grön. Var dag går jag till
moster Netten och spelar för henne, och nu spelar jag riktigt
svåra études och andra stycken. Om kvällarna läsa
vi nästan alltid högt i professor Geijers böcker, som moster
tycker äro så gedigna. Men vi sitta längre uppe än
hemma, så att ibland är jag mycket sömnig.
</p>

<p>
Jag har varit på två supéer och en bal, sedan jag kom
hit, och Susen säger, att det är riktig tur, då det är ovanligt,
att någon ställer till något så sent på saisonen. På
<a id="page-99" class="pagenum" title="99"></a>
balen hos Rhenfelts hade jag min nya bobinettsklänning
och jag blev mycket uppbjuden (till och med anglaisen,
fastän jag i början inte kände många). Där var en ung
kornett från Stockholm, som kände faster Anne-Ulla och
många andra av vår släkt; han gjorde allt för att underhålla
mig, men jag var mycket fière och retirée. I det hela
bryr jag mig inte stort om att höra på Kristianstadsherrarnas
doux-propos som moster Netten säger, men naturligtvis
är det roligt, att alla människor äro så snälla och artiga
emot mig.
</p>

<p>
Här är riktig sommar nu, och det vore bra, om mamma
kunde skicka mig min gamla sommarhatt att ha till vardags,
den nya med blommorna är så ömtålig. Om mamsell
Fiken är snäll och hjälper Beata med att tvätta banden,
kan den bli riktigt snygg, och det är nog någon av
bönderna, som snart far in till staden.
</p>

<p>
Ha pingstliljorna på min rabatt blommat ännu? Ack,
mitt kära, kära Munkeboda! Jag skulle aldrig bry mig
om att bo på något annat ställe i hela världen! Jag tycker
inte, ni skriva om <em class="em1">allting</em>. Jag vill veta <em class="em1">allting</em>.
Jag vet ju, att ni alla, pappa och mamma och ni allesammans
läsa mitt brev, därför ber jag inte hälsa <em class="em1">någon</em>
särskilt, men jag tänker på er <em class="em1">alla</em> och på Munkeboda
dag och natt. Varen förvissade om detta.
</p>

<p class="sign">
Eder innerligt älskande syster<br />
<em class="em2">Agneta Eliana Skytte</em>.
</p>

</div>

<p class="noindent">
Faster Charlotte hade beslutat att alltid egenhändigt
bryta alla brev från sin yngsta dotter &mdash; trots den goda
kristliga uppfostran, hon visste med sig att hon givit
henne, var hon dock inte riktigt säker på, om det icke möjligen
kunnat insmyga sig en eller annan förbjuden hälsning
till »en viss person». I de få brev, som hittills kommit,
<a id="page-100" class="pagenum" title="100"></a>
hade hon emellertid icke upptäckt det allra ringaste
av den sorten, och hon gladde sig redan över att Agneta
började »ta sitt förnuft till fånga», samt gick så långt i
sin godmodighet, att hon icke ens låtsade märka, att Joachim
lika så väl som familjens övriga medlemmar med
egna ögon läste breven från Kristianstad.
</p>

<p>
Det var nu bort emot slutet av maj. Karin Maria och
Beata på var sin sida om marmorbordet läste skiftesvis
igenom Agnetas sista brev, innan de med var sitt papper
framför sig och ett trasigt bläckhorn mellan sig skulle till
att besvara det. Kusin Joachim gick med händerna i fickorna
otåligt fram och tillbaka på golvet.
</p>

<p>
&mdash; Hon talar inte om annat än sina gamla klänningar
och hattar och kavaljerer och kornetter och skräp och
bjäfs! Han stannade bakom Beatas stol och sträckte sig
ännu en gång efter det ofta lästa brevet på bordet. Inte
en enda gång nämner hon mig &mdash; inte med ett ord! Icke
ens mitt namn! Han slog vredgat med avigsidan av handen
mot papperet. Att nu icke tala om, att hon aldrig
skriver en rad till mig eller svarar på brevet, som hon fick
med sig, och som hon <em class="em1">måste</em> ha funnit. Ja, för du <em class="em1">har</em>
ju packat ned det i kofferten, som du lovade? Han vände
sig plötsligt misstänksamt, fientligt mot Beata.
</p>

<p>
&mdash; Jag försäkrar dig, sade den stackars Beata gråtfärdig,
hon hade redan hundrade gånger hört denna beskyllning.
Jag lade det <em class="em1">så</em> ordentligt ned mellan två av
hennes nya linntyg &hellip;
</p>

<p>
Karin Maria satt och bet i gåspennan. Hon sade fundersamt:
</p>

<p>
&mdash; Jag undrar, om inte Agneta har menat dig med
sina understrykningar av »alla» och »någon» och &hellip; allt
sådant där &hellip; Låt mig se brevet igen!
</p>

<p>
Joachim räckte henne det &mdash; litet mera hövligt, än han
<a id="page-101" class="pagenum" title="101"></a>
tagit det. &mdash; Hon kunde då ha skrivit mitt namn åtminstone:
»Hälsa kusin Joachim» &mdash; det hade inte varit kriminellt,
och det hade visat att &hellip; Enfin, att &hellip; att hon åtminstone
inte rent av hade glömt mig för sina förbannade
kornetter, som kanske till på köpet tuta henne öronen fulla
med sina dumheter! Han började åter nervöst spatsera
upp och ned i rummet.
</p>

<p>
&mdash; Nämna dig, sade Karin Maria indignerad, varför
skulle hon det? När hon vet, att det blott skulle ha irriterat
mamma &mdash; och det till rakt ingen nytta. Och du kan
då väl aldrig begära, att hon skall skriva till <em class="em1">dig
själv</em>?
</p>

<p>
&mdash; Varför inte? ropade Joachim häftigt. När hon vet,
att jag går här och pinas ihjäl av oro, så som sakerna nu
stå. Hon kunde göra det under mamsell Fikens adress,
stiliserat till Beata &hellip; Det vore den enklaste sak i världen
&mdash; så lätt som fot i håsa!
</p>

<p>
&mdash; Något så fantastiskt, något så &hellip; Karin Maria letade
indignerad efter ord, romanaktigt, kunde gudskelov
aldrig falla Agneta in.
</p>

<p>
&mdash; Nej, jag borde ha sagt henne det i mitt brev, mumlade
Joachim upproriskt. Nu måste jag försöka att skriva
till henne igen. Men det blir en fan så konstig historia, ty
det kan väl inte ske på annat sätt, än att jag stjäl nyckeln
till postväskan eller själv i hemlighet rider med brevet till
Kristianstad. Ty här finns inte i hela trakten en människa
&mdash; åtminstone ingen, som har med posten att göra &mdash; på
vars välvilja eller diskretion jag kan lita, när det gäller
mig och Agneta.
</p>

<p>
&mdash; Var nu inte galen, Joachim! avbröt Karin Maria
strängt. Jag är säker på, att vi kunna hitta på råd.
</p>

<p>
&mdash; Så säger du alltid, kusin; Joachim vände uppretad
sitt vackra, mörka ansikte mot Karin Maria. Det har snart
<a id="page-102" class="pagenum" title="102"></a>
inte sens commun längre. Här går jag och kan ingenting
besluta, ingenting taga mig till, förrän jag hört ifrån henne.
Jag har inte sett henne på nära en månad, inte ens fått en
hälsning ifrån henne, jag vet inte ens om &hellip; Joachim höll
på att säga: »om hon har förlåtit mig», men han hejdade
sig. Varken han eller Agneta själv hade med ett ord berättat
flickorna, vad som den sista eftermiddagen förefallit
dem emellan i mamsell Fikens kammare. Joachim hoppades,
att Agneta lika bittert ångrade sin häftighet som
han, men han hade icke fått den minsta bekräftelse därpå.
Nästa morgon hade majoren själv fört sin dotter till Kristianstad
med ett brev från majorskan till hennes släkting,
krigsrådinnan Fagerhjelm. Detta våldsamma och förbittrade
»nej» var alltså det sista ord, Joachim hört från
Agnetas läppar, innan hon tidigt på morgonen &mdash; blek, med
nedslagna ögon &mdash; i hela familjens närvaro formellt räckte
honom sin hand till avsked. Natten hade han emellertid
tillbragt med att skriva ett ytterst förtvivlat, ytterst romantiskt
och ytterst osammanhängande brev, vilket han
på morgonen fått den sympatiserande Beata att praktisera
ned i Agnetas koffert. Men hon hade icke givit honom det
minsta tecken på, att hon funnit och läst denna epistel.
</p>

<p>
Flickorna fortforo att skriva, ganska oberörda. De voro
nu tämligen vana vid Joachims »Roquairoller», som Beata
med en ytterligt begreppsförvirrad och sorgligt ogrammatikalisk
häntydning på Jean Pauls berömda »Titan»
kallade kusinens ofta återkommande anfall av otålighet
och oro över att intet höra från den flicka han så varmt,
så häftigt och uppriktigt älskade.
</p>

<p>
Ett ögonblick blev han obeslutsamt stående och betraktade
halvt vredgat, halvt ironiskt de bägge fredligt sänkta
huvudena och händerna, som sirligt och betänksamt präntade
bokstav efter bokstav på papperet. Därpå tog han
<a id="page-103" class="pagenum" title="103"></a>
raskt i dörrklinkan, nickade otåligt och inte synnerligen
hövligt till kusinerna och gick hastigt sin väg.
</p>

<p>
&mdash; Men kunde jag ändå inte &hellip; Beata såg vädjande
upp på systern, kunde jag ändå inte på något fint sätt infläta
något om Joachim &mdash; om hur bedrövad och villrådig
han är? Vad tror du, Karin Maria?
</p>

<p>
Karin Maria skakade på huvudet. &mdash; Mamma upptäcker
det strax och tycker, att det är dumheter av dig. Slutet
på historien blir bara, att du inte får skicka i väg
brevet.
</p>

<p>
Beata satt och stirrade ut framför sig med pennan i
handen &mdash; hon hade i alla fall tagit sitt parti.
</p>

<p>
Den skeptiska Karin Maria märkte det icke, och utan
att vidare meddela sig med varandra, fortforo de båda
flickorna att skriva flitigt, oroliga för att matklockan skulle
ringa och avbryta dem.
</p>

<p>
&mdash; Nu skall du höra, vad jag har satt ihop! Efter att
noga ha genomsökt sitt verk och utplanterat en massa
komma, punkter och utropstecken, strödde Beata rikligt
med sand över det hela och viftade ännu ytterligare med
det i luften för att få det torrt, innan hon med en viss författarestolthet
började:
</p>

<p>
&mdash; Kära syster Agneta!
</p>

<p>
&mdash; Det kan du då hoppa över! avbröt Karin Maria
otåligt.
</p>

<p>
&mdash; Herregud, de två orden! sade Beata stött och något
avkyld. Ja &mdash; så har jag naturligtvis börjat med att
berätta om allt möjligt här hemma, och att mamsell Fiken
i går fått sex iglar för sin tandvärk av Lövsjö-Anna, och
att jag nu vävt trettio alnar på det skotskrutiga bomullstyget
och om prostinnans födelsedag &hellip;
</p>

<p>
&mdash; Det har jag också skrivit om! avbröt Karin Maria
igen med en blick ned i sitt manuskript.
</p>

<p>
<a id="page-104" class="pagenum" title="104"></a>
&mdash; <em class="em1">Naturligtvis</em>, svarade Beata med stort sinneslugn.
Hon kan väl begripa, att vi inte ha så många
fêter att berätta om. Har du också nämnt, att komministern
nu äntligen tycks ha beslutat sig för Ottilie?
</p>

<p>
&mdash; Ja visst. Det var ju det allra intressantaste &hellip;
</p>

<p>
&mdash; Så får hon veta det från två håll då, det kan inte
hjälpas! Beata ögnade resignerat igenom sin skrivelse
och satte ännu ett par skiljetecken, medan hon talade. Hör
nu efter vad jag vidare har sagt:
</p>

<p>
»Alla hos prostens frågade oändligen vänligt efter
dig och bådo att bli ihågkomna, när vi skrevo. Baron
Stjerne och herr Wallqvist voro också med, men de spelade
för det mesta kort. Alla i hela trakten, icke blott
ståndspersoner &mdash; hör nu väl efter! &mdash; äro så intresserade
av dig och vilja så gärna tala om dig och din Kristianstadséjour.
Lille Hans Larsson, du vet Lars Hanssons
äldste, som vi fått till vaktepåg &hellip;»
</p>

<p>
&mdash; Det heter vallgosse, rättade Karin Maria.
</p>

<p>
&mdash; Det har jag aldrig i mitt liv sagt utom i poesi, invände
Beata missnöjd över de oupphörliga avbrotten. Och
det passar ju för resten inte alls på en sådan liten byting i
värkensbyxor och träskor!
</p>

<p>
»&mdash; &mdash; &mdash; Och en, <em class="em1">som han är lik</em>, fortfor hon
därpå med mystiskt eftertryck, gör aldrig annat än talar
och tänker på Agneta.» Hon såg triumferande upp på
systern.
</p>

<p>
&mdash; Men vad i all världen är detta för galenskaper! utbrast
Karin Maria förvånad och utan att förstå.
</p>

<p>
Nu blev Beata verkligen förnärmad. &mdash; Galenskaper!
Det är ett mycket fint sätt &mdash; och dessutom det enda möjliga
&mdash; att skicka Agneta en hälsning från stackars kusin
Joachim, så att mamma icke upptäcker det. Minns du
inte, att vi i början alltid brukade säga, att Joachim över
<a id="page-105" class="pagenum" title="105"></a>
pannan och ögonen hade ett sådant tycke med lille Hans? &hellip;
Agneta själv anmärkte det så ofta. Om jag tordes
skulle jag stryka under »en» &mdash; då <em class="em1">måste</em> hon förstå det,
så vida hon inte är idiot.
</p>

<p>
&mdash; Låt mig se &hellip; Karin Maria genomläste med mera
aktning de sista raderna. Ja, du har rätt, det är ganska
fiffigt ihopkommet, när man bara kan gissa det. Du kan
mycket väl stryka under &mdash; det gör du ändå så ofta, att
mamma alldeles inte fäster sig vid det.
</p>

<p>
Uppmuntrad av sin kritikers gillande, fortfor nu Beata
i en mera dramatiskt deklamerande och känslofull ton än
hon förut vågat använda.
</p>

<p>
»Ack, älskade Agneta! Du skulle bara veta, hur vi
här uppe på loftet tala om och tänka på dig. När vi se de
ljuva liljorna, som nu blomstra på din rabatt och höra de
glada sångfåglarna, som &hellip;»
</p>

<p>
&mdash; Det går aldrig an, Beata &mdash; mamma tror att du är
tokig!
</p>

<p>
&mdash; Hon kan väl förstå, att våren inspirerar en till litet
poesi &hellip; Mamsell Fiken och prostens Ottilie tala ofta mycket
grannare i bara vardagslag. Men naturligtvis kan du
nog förstå, att det är <em class="em1">hans</em> känslor jag vill uttrycka och
inte mina egna. Det begriper naturligtvis Agneta strax.
</p>

<p>
&mdash; Där är kusin Joachim på loftet. Karin Maria reste
sig hastigt. Du måste nödvändigt låta honom höra det
först, innan du skickar det i väg.
</p>

<p>
Karin Maria öppnade försiktigt dörren och vinkade på
kusinen, innan han ännu hunnit försvinna i trappan. Beata
läste ännu en gång upp sitt opus &mdash; med något lägre
stämma och inte så stor aplomb. Joachim gapskrattade,
plötsligt i gott humör, men förklarade nådigt, att »det var
bättre än intet».
</p>

<p>
&mdash; För resten skall du inte göra dig så mycket besvär,
<a id="page-106" class="pagenum" title="106"></a>
min snut, han behandlade Beata på ett helt annat familjärt
sätt, än han någonsin vågade använda emot Karin
Maria. Nu har jag fattat mitt beslut, och vid första lägenhet
&mdash; man måste ju alltid vänta på »lägenhet» i detta förbannade
land &mdash; sätter jag det i verket!
</p>

<p>
&mdash; Det är då väl aldrig någon ny obetänksamhet, kusin?
förmanade Karin Maria ängsligt, medan hon lade
ihop sitt eget och systerns brev för att senare sändas inuti
föräldrarnas.
</p>

<p>
&mdash; Jag vet inte, vad kusin vill kalla det, sade Joachim
muntert, skälmaktigt retsamt. Själv tycker jag, att det är
det enda förnuftiga, jag för ögonblicket kan göra. Och
jag är förvånad över, att jag behövt nära på en hel odräglig
månad för att komma till det resultatet.
</p>

<p>
&mdash; Jag hoppas, att du &mdash; vad du än gör &mdash; alltid tar
hänsyn till pappa och mamma, fortfor Karin Maria i
samma ton.
</p>

<p>
&mdash; I detta fall, kusin Karin Maria, svarade Joachim
med mera allvar än förut, tar jag nu och alltid blott hänsyn
till mig själv och Agneta. Jag skulle skämmas för
mig själv, om jag gjorde annat.
</p>

<p>
Beata såg med en viss beundran upp på sin vackre
kusin. Hon önskade i detta ögonblick, att någon ville tala
om henne på samma sätt. Karin Maria teg.
</p>

<p>
&mdash; Hör på, kusin Beata! Joachim stod redan med handen
på låset. Det är inte värt, att du deklamerar det där
för andra &mdash; mamsell Fiken t. ex. &mdash; det där om likheten,
menar jag. Folk räknar så förbannat dåligt, när det gäller
att lägga ihop fakta. Han skrattade självsvåldigt, i det han
stängde dörren efter sig.
</p>

<p>
Beata blev röd som blod ända ned under halsringningen.
Hon sade indignerad till Karin Maria:
</p>

<p>
<a id="page-107" class="pagenum" title="107"></a>
&mdash; Han menar, att folk kunde hitta på att säga, att lille
Hans var <em class="em1">hans</em> &mdash; hans pojke!
</p>

<p>
&mdash; Naturligtvis menar han det, svarade Karin Maria
torrt. Du får akta dig för vad du säger, kära Beata.
Andra människor ha nästan lika mycken fantasi som du
själv.
</p>

<p>
&mdash; Du godaste! &hellip; var det enda Beata kom sig för att
säga.
</p>

<h2 class="chapter" id="chapter-0-11">
<a id="page-108" class="pagenum" title="108"></a>
XI.
</h2>

<p class="first">
Karin Maria hoppade lätt ur schäsen &mdash; rakt i armarna
på den artige Nils Olof Stjerne, medan majoren, på samma
gång som han sittande bockade sig för gamla friherrinnan,
kastade tömmarna till stalldrängen och makligt beredde
sig att stiga ur.
</p>

<p>
Överst på trappan neg Karin Maria ceremoniöst för sin
»nådiga tant», som flickorna Skytte, i avvaktan på närmare
släktskap, hade lov att kalla gumman Malvina. Majoren
blev uppehållen nere hos hästen, vars bakben han
varmt försvarade gentemot Figge Wallqvist, som oförsiktigt
dristade sig till att kritisera det ena.
</p>

<p>
Gamla friherrinnan, rak och styv som vanligt i sin urringade,
snäva empirekostym &mdash; efter 1810 hade moderna
spårlöst gått förbi henne &mdash; betraktade ogenerat Karin
Maria genom lornjetten, medan hon, utan att egentligen direkt
vända sig till någon, talade rakt över hennes huvud
med Nils Olof.
</p>

<p>
&mdash; Vad hon har vuxit till sig sedan jag såg henne i
vintras! &hellip; Eller är det kanske paryren?
</p>

<p>
Karin Maria hade en ny sommarsamojed av svart siden,
suffletthatt med rosor under brättet, och höll sin lilla
gröna parasoll graciöst hängande över ena handleden.
Hon såg &mdash; som alltid &mdash; både bra och ståtlig ut och rodnade
<a id="page-109" class="pagenum" title="109"></a>
icke en gång över gumman Malvinas ogenerade
kritik.
</p>

<p>
&mdash; Hon har ju blivit en riktigt präktig och reputerlig
människa, ma chère, denna gång vände friherrinnan sig
till den unga flickan själv. Och kan föra sig! Hon höll
henne ut ifrån sig. Pas mal &mdash; pas mal du tout &hellip;
</p>

<p>
Karin Maria smålog, sneglade litet generad bort till
Nils Olof och sade något om att hennes nådiga tant var
alltför god.
</p>

<p>
&mdash; Om jag kunde begripa, var Nils Olof har haft sina
ögon! fortsatte friherrinnan lika högljutt sina reflexioner.
Han går här och surar i månadtal och ställer till ett helvetes
spektakel för den där andra lilla näbbgäddan, som
förgapat sig i den galne kusinen, här gjorde Nils Olof ett
förtvivlat men fullständigt hopplöst försök att avbryta sin
moder, i stället för att ta reson och ha ögonen med sig
och veta att vända dem åt det rätta hållet.
</p>

<p>
&mdash; Fröken Karin Maria kan vara stolt över att till den
grad ha slagit an på mamma, inföll nu den stackars baronen
med ett generat försök att skämta. Hon brukar annars
vara rätt difficil mot unga damer.
</p>

<p>
Friherrinnan, hos vilken den gamla Eva momentant
vaknade, nöp emellertid kritiskt i samojeden och därpå i
den nya Walter Scottsrutiga bomullsklänningen.
</p>

<p>
&mdash; Jaså &mdash; <em class="em1">det</em> är modernt nu! &hellip; Nå ja, inte illa &mdash;
allting kommer ju an på, hur man bär upp en sak, och den
här lilla har air &mdash; verkligen air &hellip; Sådan vidd ni ha i
klänningarna nu för tiden, hon vände Karin Maria om,
som om denna varit en docka. Vem syr åt henne?
</p>

<p>
&mdash; Det göra vi själva, svarade Karin Maria blygsamt.
Det vill säga mamsell Fiken brukar hjälpa oss.
</p>

<p>
&mdash; Såå? &hellip; Vad tar hon? fortsatte den nyfikna och ytterst
ekonomiska friherrinnan sin examen.
</p>

<p>
<a id="page-110" class="pagenum" title="110"></a>
&mdash; Åtta skilling om dagen, svarade Karin Maria sanningsenligt.
</p>

<p>
&mdash; Åtta skilling! ropade friherrinnan Malvina och slog
ihop händerna. Sex borde då vara nog, tycker jag, när
hon också får födan.
</p>

<p>
Karin Maria undvek att vidare diskutera avlöningsfrågan
med friherrinnan Malvina, som sedan kriget var så
rädd om reda pengar, att hon alltid betalade sitt tjänstfolk
<em class="em2">in natura</em> och blott var Michaelsmässa gav dem en tvåa
banko »att gömma i lädikan».
</p>

<p>
Majoren, vilken äntligen lyckats övertyga gubben Figge
angående bakbenet, steg nu, svettig och röd av sommarvärmen,
uppför trappan, och Nils Olof bjöd herrskapet
stiga in i salongen och »svalka sig med en kopp kaffe».
</p>

<p>
&mdash; Nå, sade friherrinnan, i det hon ett ögonblick såg
upp från sin eviga parfilage. Kaffet var nu drucket, och
herrarna diskuterade om höet borta i andra ändan av rummet.
Nå, har hon nu tagit sitt förnuft till fånga &mdash; syster
Agneta?
</p>

<p>
&mdash; Jag tror aldrig, att syster Agneta »tar sitt förnuft
till fånga» på det viset som min nådiga tant menar, svarade
Karin Maria vördnadsfullt men bestämt.
</p>

<p>
&mdash; Tjurhuvad som alla Skyttar! reflekterade den
gamla damen. Bara hardiesse &mdash; ingen habileté! Och hon
själv, lilla kusin! Vi ha inga hjärteaffärer, vi?
</p>

<p>
Karin Maria bekände skrattande, att hon inte hade
några hjärteaffärer alls.
</p>

<p>
&mdash; Hon ser för få karlar, naturligtvis, sade friherrinnan
välvilligt. Det är skada &mdash; verkligen stor skada! Och
vi är väl nästan tjugufem år, eller hur?
</p>

<p>
&mdash; Tjugutre, rättade Karin Maria litet vasst.
</p>

<p>
Friherrinnan öppnade betänksamt sin snusdosa och tog
sig långsamt en pris, medan hon hela tiden höll ögonen på
<a id="page-111" class="pagenum" title="111"></a>
Karin Maria. &mdash; Tjugutre, upprepade hon. Ack ja! Då
var jag både hustru och mor &mdash; och änka också. Hon
vet inte vad livet vill säga ännu, ma chère!
</p>

<p>
Karin Maria, som aldrig hört friherrinnan begagna
denna ton förut, satt och såg ned på sina fingrar och visste
inte, vad hon skulle svara.
</p>

<p>
&mdash; Men hon ser ut, som om hon vore livet vuxen, kusin
Karin Maria, fortfor friherrinnan Malvina, vilken alltid
haft »en viss faible», som hon sade, »för Skyttens äldsta
flicka». Hennes skuldror tyckas vara carrées, och hon ser
folk rakt i synen, när hon talar. Jag tycker bättre om
henne än om Agneta. Men, hon mätte henne med sin
obarmhärtigt klara och kyliga blick, Agneta är grannare,
det kan inte förnekas!
</p>

<p>
Karin Maria rodnade nu. Hon blev inte lätt generad,
men friherrinnan på Marieholm hade en märkvärdig förmåga
att alltid bringa folk ur koncepterna.
</p>

<p>
&mdash; Det kan hon för resten vara glad åt, ma petite,
tröstade friherrinnan henne. Hon ser ju bra ut tillräckligt &hellip;
Skönhet är en farlig gåva. Hon satte den smala, beniga
handen under kinden och såg ut framför sig &mdash; långt
förbi Karin Marias ansikte. Mycket farlig.
</p>

<p>
Karin Maria tittade förstulet upp på friherrinnan. Nu
när hon var av med den militäraktiga empirehatten med
panachen och anständigt om än gammalmodigt klädd,
kunde man se, att Malvina Stjerne en gång &mdash; om än för
länge sedan &mdash; varit en stor skönhet. Ovillkorligt såg
hon upp på den lilla miniatyren från 1780-talet, som
hängde över soffan: en skär, fin och långlagd blondin &mdash;
skälmsk, med stora, klara ögon och gropiga kinder under
den höga, pudrade frisyren. Sådan hade fröken Lejonklo
sett ut, då hon vid sjutton års ålder blev gamle baron
Stjernes hustru. Den gamla damen vände sig om &mdash; hennes
<a id="page-112" class="pagenum" title="112"></a>
blick följde samma riktning som Karin Marias, och
ett leende, halvt ironiskt, halvt vemodigt, gled över hennes
läppar.
</p>

<p>
&mdash; Hon där, hon nickade till porträttet, hon var inte livet
vuxen, min söta, då hon började bataljen. Och, tillade hon
med något hånfullt cyniskt i stämman, som kom Karin Maria,
vilken hört många gamla skvallerhistorier, att rodna,
heller inte männen! Men hon blev det &mdash; hon <em class="em1">blev</em> det,
ma chère!
</p>

<p>
&mdash; Men en sådan hustru, friherrinnan reste sig litet
burdus upp och kastade parfilagen åt sidan, skulle inte
duga åt min Nils Olof. I synnerhet då Corydonen inte är
längre borta än på Munkeboda. Och <em class="em1">han</em> &mdash; den unge
Skytten &mdash; han ser mig inte ut att ge tappt för en äkta
man!
</p>

<p>
&mdash; Min bästa tant! ropade Karin Maria chockerad.
Dessa ord om hennes syster och Joachim drev blodet
upp till hennes kinder.
</p>

<p>
Friherrinnan såg ironiskt på henne, men ändå med en
viss välvilja.
</p>

<p>
&mdash; Ja, ja min söta &mdash; gott ord igen! <em class="em1">Jag</em> känner världen,
må hon tro, lilla Karin Maria, och männen och kvinnorna
också. Man skall hålla sitt duvslag låst, eller också
&mdash; och det är det klokaste &mdash; skall man låta bli att hålla
duvor!
</p>

<p>
Hon teg litet. Därpå böjde hon sig fram och lade
plötsligt sina händer på Karin Marias skuldror:
</p>

<p>
&mdash; Vad säger hon, min söta &mdash; kunde hon inte själv
ha lust att bli friherrinna på Marieholm?
</p>

<p>
&mdash; Men tant Stjerne &mdash; bästa tant! utbrast Karin Maria
alldeles perplex.
</p>

<p>
&mdash; Tänk på det, min tös &mdash; jag menar vad jag säger.
<em class="em1">Hon</em> kunde passa åt Nils Olof. Han behöver ett kvinnfolk,
<a id="page-113" class="pagenum" title="113"></a>
som förstår att sköta ett par tömmar och emellanåt
hålla dem litet strama. Hon är inte romantisk och inte
doucereuse &mdash; hon har skinn på näsan, det har jag alltid
sagt. Tänk över det! Den som kommer efter mig, får
både i säck och i påse det kan jag försäkra henne, lilla
vän &mdash; det är inte som då <em class="em1">jag</em> i världen kom till Marieholm.
</p>

<p>
&mdash; Men nådigaste tant, försökte Karin Maria halvt
olycklig, halvt skrattande att värja sig. Baron Stjerne har
aldrig så mycket som sett åt mig.
</p>

<p>
&mdash; Åjo, nickade friherrinnan. Karlarna se minsann
mera än vi tro, och mera än de själva ens veta om. Han
är inte så galen, min Nils Olof, när man bara tar honom
på det rätta sättet. Och det blir hennes sak, lilla vän. Om
jag inte tar fel, så börjar han redan begripa, att det är en
medioker lycka att föra en brud i huset, när älskaren står
parat att hoppa in genom sängkammarfönstret. Ja, ja,
friherrinnan smålog cyniskt och överlägset lugnande åt
Karin Marias indignerade protest, hennes syster är väl
inte bättre än andra! Hon har Skyttarnas heta blod,
och vad tror hon tro och loven gäller i kärlek? Den lilla
Agneta har ett par satans ögon. När hon har gråtit ett
år eller ett halvt, så låter hon nog Joachim Skytte kyssa
bort tårarna, så gjorde &hellip; Nå, det är detsamma! Det ha
så många gjort före henne. Friherrinnan teg litet. Karin
Maria visste inte alls mera, vad hon skulle säga.
</p>

<p>
&mdash; Men <em class="em1">hon</em> är en förnuftig och rangerad människa,
kusin Karin Maria som tar världen som den är, sans façon,
cavalièrement &mdash; som den <em class="em1">skall</em> tagas. Och jag tycker
om henne. Ska vi slå vad om, att det är hon, som blir fru
på Marieholm efter mig?
</p>

<p>
Nu måste Karin Maria trots sin förargelse storskratta.
Hur det nu var &mdash; denna den gamla damens envist återkommande
<a id="page-114" class="pagenum" title="114"></a>
proposition och nyktra tvärsäkerhet började i
alla fall göra ett visst intryck på henne.
</p>

<p>
Nils Olof Stjerne hörde skrattet &mdash; det var så länge
sedan en ung flicka skrattat i salen på Marieholm. Han
vände sig om och kom fram till de båda damerna.
</p>

<p>
&mdash; Får man fråga vad fröken har så roligt åt? sade
han på sitt formella sätt men med det vänliga, litet osäkra
leende, som tyvärr alltför sällan visade sig på hans läppar.
</p>

<p>
Karin Maria rodnade häftigt ända upp till hårfästet och
kastade hastigt en bedjande blick på den gamla friherrinnan,
som raskt svarade:
</p>

<p>
&mdash; Jag spår kusin Karin Maria hennes framtid &mdash; och
hon tycks finna sig däri. Nu skulle du för resten visa
henne litet omkring på gården, Nils Olof, fortfor hon i en
annan ton. Det är så sällan hon gör oss den äran, och
hon ser mig ut till att ha intresse för både lador och stall.
Och när herrskapet kommer in igen, skall supén stå på
bordet. Kusin Karin Maria skall se, vad huset förmår.
</p>

<p>
Och då baronen litet osäkert frågande såg på sin moder
&mdash; han var inte van vid denna fryntliga ton gentemot
främmande &mdash; tillade hon med lägre stämma:
</p>

<p>
&mdash; Passa på, att här går ordentligt till. I kväll vill jag
inte se Figge full.
</p>

<h2 class="chapter" id="chapter-0-12">
<a id="page-115" class="pagenum" title="115"></a>
XII.
</h2>

<p class="first">
På gavelrummet med utsikt över den lilla småstadsträdgården
där pingstliljor och aurikler, innanför låga häckar
av lavendel och salvia, kantade jordgubbslandet och
de små sängarna med morötter och persilja, satt Agneta
och tänkte på dem där hemma.
</p>

<p>
Det var en av de allra första aftnarna i juni, en mild
och fuktig afton med dimma och svagt månsken. Doften
från den stora fläderbusken invid muren trängde stark och
dövande in genom det öppna fönstret, där Agneta satt uppkrupen
i själva den låga karmen och kammade sitt hår
för natten. Fingrarna gledo mekaniskt smekande ned genom
det långa, glänsande håret, som över skuldran hängde
ned på bröstet, medan hon tankfullt flätade och flätade och
&mdash; utan att hon ens visste av det &mdash; stilla gnolade halvt
ohörbara ord till en gammal, långsläpig melodi.
</p>

<p>
Det prasslade vid den låga muren, som skilde krigsrådets
trädgård från den oansenliga, halvt utdöda bakgatan
utanför. Agneta vände hastigt på huvudet &mdash; i den milda
sommarnattsskymningen kunde hon urskilja allting omkring
sig. Hon tog fast i en gren av fläderbusken och
böjde sig fram för att se efter: nej &mdash; det var ingenting!
Eller också hindrade den stora busken henne från att se
riktigt. Och obekymrad, föga lättskrämd som hon var,
fortsatte hon ogenerat sin halvhöga, dämpade sång.
</p>

<p>
<a id="page-116" class="pagenum" title="116"></a>
Då hörde hon åter &mdash; denna gång alldeles tydligt &mdash;
någon försöka att tränga sig emellan fläderbusken och
muren bredvid hennes fönster. Hon reste sig upp från sin
plats i fönstret &mdash; och plötsligt kom hon att tänka på att
det naturligtvis bara var Stina, som varit ute på dans med
artilleristerna.
</p>

<p>
&mdash; Är det du, Stina? frågade hon sakta för att icke
väcka någon i huset och bringa pigan i förlägenhet.
</p>

<p>
&mdash; Nej, Agneta, viskade en stämma, som hon alltför
väl kände igen, oaktat den nu var mer än halvkvävd av
undertryckt skratt. Du <em class="em1">borde</em> då kunna gissa, att det
är jag!
</p>

<p>
Och löjtnant Skytte &mdash; triumferande, själaglad över
att nu äntligen ha besegrat det sista hindret &mdash; trängde sig
småleende fram bakom den täta, styva fläderbusken.
</p>

<p>
Hade han vid ljusan dag ångerfull och högtidlig presenterat
sig i krigsrådets salong, skulle Agneta säkert &mdash; med
tanke på deras sista stormiga möte i mamsell Fikens kammare
&mdash; både varit en smula generad och därtill, som hon
själv brukade säga, »fière och retirée». Men nu i afton, då
han som en annan landstrykare, på en gång djärv och ödmjuk,
skälmaktig och känslofull, sans façon klev över muren
och smutsig, sönderriven och utan mössa plötsligt stod
mitt för henne i månskenet under hennes fönster, då &hellip;
ja, då kunde verkligen inte Agneta ett ögonblick längre behålla
sin överlägsna värdighet. Utan tanke på sin en smula
bristfälliga toalett och sitt orediga, halvupplösta hår,
sträckte hon okonstlat, längtansfullt bägge sina händer
emot honom och viskade jublande:
</p>

<p>
&mdash; Kusin Joachim!
</p>

<p>
Det var icke tal om försoning eller förlåtelse &mdash; ingen
av dem kom ens i ögonblicket ihåg, att något sådant kunde
komma i fråga. Han lade blott bägge sina armar om henne,
<a id="page-117" class="pagenum" title="117"></a>
där hon ännu satt i fönsterkarmen, och då hon varmt, utan
minsta motstånd, lutade sig ned emot honom, kysste han
ömt och eldigt hennes ljuva läppar.
</p>

<p>
&mdash; Å, kusin, oskyldig och ändå lidelsefull, lade Agneta
bägge sina bara armar om hans hals och tryckte ännu en
gång självmant sina läppar mot hans. Å, kusin Joachim,
så jag har längtat &hellip;
</p>

<p>
Hans hår var fuktigt liksom sammetskragen på hans
rock &mdash; hon strök sakta över den med handen.
</p>

<p>
&mdash; Men, hon såg plötsligt blygt på honom, hur har du
kommit hit? Hur hittade du på &hellip;?
</p>

<p>
&mdash; Fråga hellre, hur det kommer sig, att jag inte hittade
på det <em class="em1">förr</em>! viskade han igen. Nu tycks det mig
alldeles otroligt att jag dröjt så länge. Men dag ut och
dag in gick jag ju och väntade på att få höra ett ord ifrån
dig &mdash; få en hälsning eller ett brev. Och så gick jag där
ödmjuk som en straffånge och from som ett lamm hemma
på Munkeboda &mdash; oskyldigt misstänkt och bevakad av
faster Charlotte och hela trakten. Jag tordes knappt röra
mig, han såg skrattande upp på henne, av bara nit för att
visa mig väluppfostrad och dig värdig. Men då ingen senterade
det, så &hellip;
</p>

<p>
De smålogo mot varandra i halvmörkret &mdash; han höll
ännu armarna om hennes liv &mdash; och deras ögon möttes förtroligt,
utan spår av osäkerhet eller skygghet.
</p>

<p>
&mdash; Du fryser väl icke, Joachim? frågade Agneta plötsligt
oroligt.
</p>

<p>
&mdash; Fryser? &hellip; Inte det minsta! svarade han förstrött.
</p>

<p>
&mdash; Ja, för jag törs ju omöjligt be dig komma in, mumlade
hon halvt klagande, halvt blygt urskuldande.
</p>

<p>
&mdash; Min häst har jag satt in hos en bonde tio minuters
väg från staden &hellip; Jag hade naturligtvis litet bråk att
komma in genom tullen någorlunda obemärkt, men det
<a id="page-118" class="pagenum" title="118"></a>
gick i alla fall. Nu skall jag för resten strax gå &hellip; Jag
ville bara se dig &hellip;
</p>

<p>
Hans röst var inte längre riktigt naturlig &mdash; liksom så
underligt förströdd och frånvarande &mdash; medan han icke ett
ögonblick släppte henne ur sina armar. Agneta såg icke
längre på honom, hon höll ögonen nedslagna under hans
blick, och handen, som ännu mekaniskt strök hans rockuppslag,
skälvde litet.
</p>

<p>
&mdash; Du himmelens Gud, Agneta! mumlade han plötsligt,
en smula svävande på målet, och lutade i detsamma pannan
hårt mot hennes svala skuldra. Varför är jag nu icke din
man?
</p>

<p>
Agneta blev på en gång så besynnerligt varm i hans
armar &mdash; hjärtat klappade fortare, och hon kände, att hon
rodnade ända ned på halsen, en rodnad, som brände &hellip;
Och utan att våga slå upp ögonen, mumlade hon förlägen
och halvt olycklig:
</p>

<p>
&mdash; Det är så sent, kusin Joachim &hellip; Hon försökte göra
sig fri och draga sig innanför fönstret. Det går visst inte
an, att du stannar här längre &hellip;
</p>

<p>
&mdash; Blott ett ord! Trots hennes motstånd tryckte han
henne ännu fastare intill sig. Jag <em class="em1">kan</em> inte gå här en evighet
och hänga med huvudet och vänta. Antingen lovar du
mig, att du tillsammans med mig vill göra allt för att vi så
fort som möjligt skola få varandra, eller också, han såg
stadigt, allvarligt på henne, tar jag mitt parti och går med
första lägenhet till Frankrike. Brevet till krigsministeriet
ligger här i min ficka. Du skall avgöra &mdash; och det <em class="em1">nu</em>!
&mdash; om det skall skickas i väg eller icke.
</p>

<p>
&mdash; Och om det nu inte hjälper, vad jag än gör, viskade
hon ångestfull. Om mamma är obeveklig?
</p>

<p>
&mdash; Herregud, Agneta &mdash; så rymma vi vår väg! utbrast
han plötsligt helt desperat. Det ha andra gjort före
<a id="page-119" class="pagenum" title="119"></a>
oss. Men om vi bara hålla ihop, så skall du se att trots
giftomannarätt och omyndighet och syskonbarnskap och
Gud och hela världen, så &hellip; Gråter du, Agneta? &hellip;
</p>

<p>
&mdash; Nej! snyftade Agneta med huvudet mot hans
skuldra. Jag kan bara inte uthärda att höra dig tala på
det sättet &hellip;
</p>

<p>
&mdash; Lovar du mig då, min duva, fortfor han igen obarmhärtigt,
men icke fullt så häftigt, att du vill vara mera modig
och mera säker i din sak nu än för en månad sedan?
</p>

<p>
&mdash; Ja, viskade hon passionerat, storgråtande. Jag lovar
dig allting &mdash; jag skall göra allt vad du vill &hellip; om du
bara inte reser ur landet!
</p>

<p>
&mdash; Om du bara blir min, skall jag gärna stanna hela
mitt liv på Munkeboda, viskade han tröstande. Se så,
älskade ängel &hellip;
</p>

<p>
När hon väl lugnat sig, skämdes Agneta en smula över
sin oförställda, lidelsefulla ångest. Hon torkade sina ögon
med avigsidan av båda händerna och mumlade nästan otåligt,
liksom förnärmad:
</p>

<p>
&mdash; Du säger inte ett ord om hur det står till med dem
där hemma &hellip;
</p>

<p>
Joachim började plötsligt skratta. Han var själaglad
över att äntligen med en dristig kupp ha övervunnit sin
rebelliska kusins betänkligheter och motstånd och det föreföll
honom nu på en gång så oemotståndligt komiskt att
här, på natten, utanför den älskades fönster, helt beskedligt
ge sig till att konversera om familjens befinnande.
</p>

<p>
&mdash; Har du ingenting mera att fråga mig om, söta Agneta?
frågade han muntert. Om hur det går med stackars
mamsell Fikens eviga tandvärk eller faster Charlottes vävnad
eller lille-Hans&rsquo; katekes, som Beata troget förhör honom
uti var dag, eller Karin Marias syrener, som inte på
villkor vilja blomma i år eller &hellip;
</p>

<p>
<a id="page-120" class="pagenum" title="120"></a>
Joachim tystnade tvärt, förvånad över att Agneta
plötsligt, nästan förtvivlat, åter kastade sig i hans armar.
Han hade icke tänkt sig, att hans ord kunde ha någon som
helst verkan, men detta hans skämtsamma, hastiga uppräknande
av händelser och förhållanden i hemmet, hade
på ett eller annat mystiskt sätt plötsligt väckt hela Agnetas
slumrande hemsjuka.
</p>

<p>
&mdash; Å, Joachim! &hellip; Så jag längtar hem till Munkeboda! &hellip;
Jag kan inte uthärda att stanna här! Nej, jag kan det
inte &hellip;
</p>

<p>
Agneta visste icke själv att den häftiga, passionerade
längtan efter hemmet, som nu till den grad överväldigade
henne, i verkligheten mest var en förklädd längtan efter
honom &mdash; hans kärlek, hans älskade närhet. Hon tryckte
sig hejdlöst gråtande intill honom.
</p>

<p>
Joachim satte raskt foten på en utskjutande sten i muren
och svingade sig vigt upp, så att han nu också kom att
sitta i fönsterkarmen, men med benen hängande utanför.
Över Agnetas skuldra kastade han hastigt en blick in i det
halvskumma rummet &mdash; såg klaffbordet med den ljusa duken,
spegeln på väggen och i alkoven hennes vita, orörda
säng.
</p>

<p>
&mdash; Min lilla Agneta, sade han ömt, nästan broderligt.
Tro mig &mdash; jag skall snart komma och hämta dig.
</p>

<p>
Dimman hade nu nästan skingrat sig. Det var alldeles
stilla &mdash; icke ett blad rörde sig i trädgården &mdash; och månen
stod blek, men stor och strålande, rakt över den styva,
mörka fläderbusken. Natten var så ljudlöst tyst &mdash; Joachim
kunde höra sitt eget hjärta slå mot Agnetas.
</p>

<p>
&mdash; Jag måste gå, Agneta &hellip; Och då hon, halvt omedvetet,
höll honom kvar: Älskade, jag <em class="em1">törs</em> inte stanna
längre &hellip;
</p>

<p>
<a id="page-121" class="pagenum" title="121"></a>
Agneta såg upp &mdash; som väckt ur en dröm &mdash; och tog
långsamt, förvirrad, ett steg tillbaka.
</p>

<p>
Men Joachim blev likväl sittande orörlig, med ryggen
mot fönsterposten &mdash; hans blick vilade som bunden på Agneta.
Aldrig, tyckte han, hade han sett henne så förtjusande,
som hon nu stod där mitt i månskenet: blek med
sina stora, ömma och skygga ögon och det silverljusa håret
madonnalikt över skuldror och hals, ända ned till den
smala, mjuka midjan. I detta ögonblick kände han som
aldrig förr mannens eviga, svärmiskt tillbedjande dyrkan
för det oberörda hos kvinnan, för jungfruligheten, den
unga flickan. Hon var hans &mdash; han älskade henne av hela
sin själ, han åtrådde henne med var blodsdroppe, var nerv
i hela sin starka, unga kropp, natten och ensamheten förenade
dem, och likväl &hellip; Han sträckte icke ut sin hand efter
henne, drog henne icke intill sig &mdash; hon, som blott var
en handsbredd borta ifrån honom &mdash; sjönk icke till hennes
fötter och bestormade henne med böner, som hon i detta
ögonblick, det <em class="em1">visste</em> han, icke hade kunnat motstå.
Kanske var det just denna saliga visshet, detta jublande
segermedvetande av att vara så älskad, som gjorde den
hetlevrade och obetänksamme löjtnant Skytte mera hänsynsfull
och ridderlig än andra män med samma känslor
möjligen skulle varit i hans ställe. Han hade så lätt som
ingenting från sin plats i fönsterkarmen kunnat svinga sig
in i rummet &mdash; han besegrade denna frestelse. I det han
beredde sig att gå, tog han Agnetas hand, som slappt
hängde utmed hennes sida och förde den en sista gång
dröjande till sina läppar. Men han sade icke ett ord &mdash;
han visste, att han icke längre kunde lita på sin stämma.
</p>

<p>
Först när han åter stod utanför hennes fönster och
kände den våta jorden under sina fötter, viskade han &mdash;
så sakta, att Agneta knappt kunde höra honom:
</p>

<p>
<a id="page-122" class="pagenum" title="122"></a>
&mdash; Gud vet, om du någonsin skall kunna begripa, <em class="em1">hur</em>
mycket jag nu älskar dig &hellip;
</p>

<p>
Han lutade sig in med armbågarna på fönsterkarmen
och &mdash; han <em class="em1">tyckte</em>, att han såg Agneta småle i halvmörkret.
Men hon höll ögonen orörligt nedslagna, stilla
som en madonna, under sitt benade, nedfallande hår.
</p>

<p>
Joachim grubblade ännu länge över detta svävande,
hemlighetsfulla småleende, medan han &mdash; plötsligt i det
svartaste lynne &mdash; förtvivlad, ohyggligt missnöjd med sig
själv, red hemåt i den fuktiga natten.
</p>

<p>
Men när han gått, stod Agneta ännu länge i det öppna
fönstret, mitt i månskenet. En gång lyfte hon vänstra
handen och såg på den &mdash; den hand, Joachim sist kysst &mdash; och
förde den stilla, långsamt till sina läppar.
</p>

<h2 class="chapter" id="chapter-0-13">
<a id="page-123" class="pagenum" title="123"></a>
XIII.
</h2>

<p class="first">
Karin Maria hade de sista dagarna varit en hel del &mdash; som
mamma uttryckte sig &mdash; »préoccupée». Beata påstod,
att det var alltsedan hon kom hem från Marieholmsfärden,
en insinuation, som Karin Maria tillbakavisade med förnäm
köld. Och inte blev det bättre med »préoccupationen»,
då baron Nils Olof två gånger i samma vecka &mdash; först på
tisdagen för att efter sin mors order låna en finfin vävsked,
och sedan på lördagen med en låda asterplantor, en
present från gamla friherrinnan till Karin Maria &mdash; gjort
visit på Munkeboda. Han och Joachim talades inte vid,
när de träffades, och bugade blott kallt för varandra, men
»sågo gudskelov icke ut till att vilja duellera», som Beata
lättad anförtrodde mamsell Fiken. Bägge gångerna hade
baronen &mdash; om av eget initiativ eller påverkad av modern,
det kunde Karin Maria inte komma riktigt underfund med &mdash; visat
äldsta fröken en deciderad uppmärksamhet.
</p>

<p>
Emellertid gick nu äldsta fröken hela de långa ljusa
sommardagarna igenom &mdash; medan hon satte ut de små
asterplantorna i rabatterna eller med hjälp av ett spänt
rep tillika med Bengta delade köksträdgårdens sängar,
mellan vilka lille-Hans i ryktarens stora träskor därefter
fick »trö» en gång &mdash; och funderade hit och dit på gamla
friherrinnans konstiga propositioner. Och sådan makt har
ett en gång fritt uttalat, klart och bestämt ord &mdash; ett ord,
<a id="page-124" class="pagenum" title="124"></a>
bakom vilket det står en plan och en vilja &mdash; att Karin
Maria, först med en viss ovillig skygghet, därefter med
mer och mer lugn, man kunde nästan säga resignation,
märkte, att hon faktiskt började att räkna med gumman
Malvinas djärva förslag som med en acceptabel möjlighet,
en möjlighet, som kunde bliva bestämmande för hela hennes
liv och framtid. Utan att hon visste det, eller <em class="em1">ville</em>
göra sig reda därför, började hon mer och mer sysselsätta
sig med Nils Olof Stjerne, vilken hon sedan sin barndom
aldrig tänkt på utom i hans egenskap av oundviklig, äldre
granne, och senare, efter det famösa frieriet till Agneta, av
pur sympati för systern, okritiskt betraktat med samma
ögon som denna själv och Beata. Men Karin Maria fyllde
i denna månad tjugufyra år &mdash; hon var nästan fem år äldre
än Agneta, och hon började se världen med i någon mån
andra ögon. Hon visste lika väl som sin moder, att baron
Stjerne utan jämförelse var det bästa partiet på många
mils omkrets, och att man i hela norra Skåne finge leta
efter en sådan egendom som Marieholm. Dessutom hade
Karin Maria, trots all den sista tidens fördom mot »friaren»,
personligen en viss stilla sympati för Stjernes timitt
välvilliga och en smula melankoliska väsen: hon mindes
ännu, att hon som en liten åtta à tio års flicka, då han redan
var en vuxen karl på tjugufem, alltid varit hans förklarade
gunstling, fått leksaker och konfekt och blivit kallad
»lilla fästmön». Det var märkvärdigt, men allt detta
erinrade hon sig nu plötsligt med ett visst nöje. Under sin
allra tidigaste ungdom hade hon icke sett mycket till honom
på Munkeboda &mdash; det hade varit hans »vildaste tid»;
utledsen på hemmet och gamla friherrinnans besynnerligheter
hade han för det mesta »legat i Kristianstad» och levat
om med officerarna, eller flackat land och rike omkring
på långvarigt gästande hos vänner och bekanta. Sedan
<a id="page-125" class="pagenum" title="125"></a>
hade Karin Maria själv varit borta ett par år i Stockholm,
och när hon kom hem igen, hade hon återfunnit Nils
Olof Stjerne ungefär sådan som hon mindes honom sedan
sin barndom, blott litet äldre, litet fetare och litet mera
melankolisk. Hon hade icke tänkt vidare på honom, förrän
han plötsligt blev kär i Agneta och uppträdde som dennas
förklarade friare. Då hade hon strax liksom Beata deciderat
tagit parti emot honom och på det högsta känt sig
upprörd över att modern av världsliga skäl ville tvinga
systern in i ett äktenskap som denna fann till den grad
motbjudande. Nu, då Agneta var borta och hon åter började
betrakta sig själv som förgrundsfigur hemma på Munkeboda
kom Karin Maria efter hand att se litet annorlunda
på förhållandena. Det var inte för intet som hon var mest
lik sin moder av systrarna; hon började förstå, att
»världsliga skäl» också äro skäl, och att man kan se en
sak från två sidor. Naturligtvis, Nils Olof var varken
en <em class="em2">beau ténébreux</em> eller en rasande Roland (det hade nu
gått så långt med Karin Marias kätterier, att hon med ett
inre, lätt överlägset leende tilldelade kusin Joachim dessa
epitet), men han var en god, svensk adelsman, som verkligen
inte såg så illa ut &mdash; i synnerhet när han en och
annan gång bekvämade sig till att småle. Han drack
mycket &mdash; här rynkade Karin Maria litet ovilligt sina
vackra ögonbryn &mdash; men han tålde också mycket; det
fanns få eller ingen, som någonsin sett honom drucken.
Och vad sällskapandet med Figge Wallqvist och konsorter
anginge, så skulle hon nog sätta <em class="em2">p</em> för det, om &hellip; om &hellip;
hon komme i tillfälle till det. Gamla friherrinnan hade sett
rätt, när hon inbillade sig, att Karin Maria hade skinn på
näsan, och att hon åt ingen med större säkerhet kunde
överlämna regeringstömmarna än åt henne: såväl Marieholm
som Nils Olof själv voro nu en gång vana att styras
<a id="page-126" class="pagenum" title="126"></a>
av kvinnohänder. Karin Maria var stolt, hederlig och
klok, en riktigt bra och präktig flicka, men hon hade icke
mycket av Skyttarnas natur: den svärmiskt impressionabla,
oroligt entusiastiska, trotsigt upproriska gränsbonaturen &mdash; »snapphaneblodet»,
som gubben Niklas med en viss
stolthet kallade det. Hon hade icke deras överflöd på
fantasi, hon såg vad hon <em class="em1">skulle</em> se, och vad hon <em class="em1">ville</em>
se, icke mera. Mamma brukade berätta, att hon under sin
skoltid på 1780-talet av sin franska guvernant lärt sig
»tänka efter linjal». Trots Karin Maria så till vida var ett
barn av sin tid att hon både med stor känsla kunde sjunga
»Hulda Rosa» och många gånger hade gråtit sina modiga
tårar över dikter och romaner, hade hon likväl innerst inne
icke så litet av denna det förra seklets <em class="em2">bon sens</em> och rätlinighet,
vilken ännu karakteriserade hennes moder och bestämde
alla dennas handlingar.
</p>

<p>
Efter beskickningen med astrarna hade baronen ännu
en tredje gång besökt Munkeboda. När Beata genom gavelfönstret
såg den välbekanta schäsen köra in på gården,
sade hon till systern:
</p>

<p>
&mdash; Herregud, där är Stjernen igen! &hellip; Vad i all världen
tror du han vill här jämt och samt, när han vet, att
Agneta är borta?
</p>

<p>
&mdash; Det är inte gott att veta, svarade Karin Maria kort.
</p>

<p>
Beata satte sig indignerad mitt i soffan med händerna i
kors och såg tyst systern taga fram sina nättaste skor,
släta sitt hår framför spegeln, fästa en näpen muslinsschalett
över halsringningen och slå eau de Portugal
på sin näsduk. Karin Maria kände sig förstås en smula
generad av denna oförställda förvåning, men hon låtsade
inte taga notis om den.
</p>

<p>
&mdash; Skall <em class="em1">du</em> inte snygga dig litet, Beata? frågade hon
likgiltigt i det hon öppnade dörren till loftet.
</p>

<p>
<a id="page-127" class="pagenum" title="127"></a>
&mdash; Det kunde aldrig falla mig in att gå ned och hälsa
på honom, utan att mamma rent av befaller det, svarade
Beata uppstudsigt.
</p>

<p>
Karin Maria var ond, då hon långsamt gick nedför trappan
i sina bästa skor. Hon hade icke haft någon särskild
avsikt med sin oskyldiga toalett, men Beatas omisskännliga,
föraktliga förvåning gjorde, att hon nu kände sig som
en låg ränksmiderska och beräknande kokett.
</p>

<p>
Inne i salen reste baronen sig strax hon kom in &mdash; han
hade ögonskenligen väntat på henne.
</p>

<p>
Hon neg artigt och började genast mycket omständligt
höra sig för hur friherrinnan mådde och därefter, lika
omständligt, tacka för astrarna, som »tagit sig så utmärkt».
Då han ingenting svarade, som kunde hjälpa henne på traven
och bidraga att hålla samtalet vid makt, blev hon generad
och rodnade. Det klädde i hög grad Karin Maria
att bli en smula förlägen &mdash; hennes ansikte miste då sitt
stela och alltför säkra uttryck.
</p>

<p>
Majoren satt och nickade över »Post- och Inrikes tidningar».
Han hade blivit störd mitt i sin middagslur och
önskade Marieholmaren dit pepparn växer. I det hela var
han inte mycket trakterad av dessa franska visiter. Stjerne
nekade, av hänsyn till Joachim, regelbundet att stanna till
kväll, ja, det var med knapp nöd man kunde förmå honom
att dricka en kopp kaffe eller en toddy. Ett parti whist
eller boston var det inte tal om, då Figge, efter gumman
Malvinas order, icke mera tordes följa med.
</p>

<p>
&mdash; Vill baronen inte själv se, hur präktigt de stå? frågade
slutligen Karin Maria resolut med ett förtvivlat försök
att uttänja ämnet om astrarna så långt som möjligt.
</p>

<p>
Nils Olof fick strax fatt i sin hatt, och de vandrade tillsammans
ut i solskenet.
</p>

<p>
I trädgården, som stod under Karin Marias speciella
<a id="page-128" class="pagenum" title="128"></a>
överuppsikt, kände hon sig strax på egen botten och återvann
genast all sin vanliga säkerhet och världsvana. Med
verkligt intresse och stor älskvärdhet visade hon den tyste
men uppmärksamme Nils Olof sina planteringar och arrangemang.
</p>

<p>
Till slut kommo de in i en liten berså, som Karin Maria
särskilt protegerade, och i vilken hon upphängt en eolsharpa,
som hon nu ville visa baronen.
</p>

<p>
Emellertid &mdash; hon hade knappt, med pekfingret ivrigt
uppräckt mot hängbjörken, börjat med sina förklaringar,
förrän han plötsligt böjde sig fram och, i det han lätt lade
handen över Karin Marias, avbröt henne.
</p>

<p>
&mdash; Fröken Karin Maria, började han nästan högtidligt &mdash; det
spända förhållandet mellan honom och flickorna
under »frieriet» hade gjort, att de aldrig kommit att lägga
bort titlarna &mdash; ni är den enda, som jag utan alltför stor
olust kan tala med om &hellip; om &hellip; Han stannade, såg på
henne och satte sig plötsligt tungt ned på gräsbänken med
ett: tillåter fröken?
</p>

<p>
Karin Maria böjde artigt på huvudet; hon tog själv
plats ett stycke därifrån.
</p>

<p>
&mdash; Jag har, började han åter med någon förlägenhet
och utan att se på henne, hela denna månad inte hört något
angående Agneta. Icke ett ord, han såg hastigt upp.
</p>

<p>
&mdash; Ja, sade Karin Maria osäkert, jag vet icke &hellip;
</p>

<p>
&mdash; Ni vet, under vilka förhållanden vi skildes? &hellip; För
mig icke särdeles gynnsamma eller hoppfulla &hellip; Han såg
åter vädjande upp på Karin Maria. För första gången
blev hon klart medveten om, att han verkligen hade mycket
vackra blå ögon och mycken »känsla» i blicken.
</p>

<p>
&mdash; Herr baron, sade hon plötsligt bestämt, lika formellt
som han, men med vänligt och uppriktigt allvar, ni har en
gång gjort mig den äran att önska er mig till syster. Tilllåter
<a id="page-129" class="pagenum" title="129"></a>
ni, att jag ett ögonblick talar med er, som om jag
verkligen vore det?
</p>

<p>
&mdash; Bästa fröken Karin Maria, han tog med uppriktig
tacksamhet hennes hand, det är ju det jag vågade hoppas,
att ni skulle göra.
</p>

<p>
&mdash; Nåväl, Karin Maria drog lätt sin hand tillbaka, jag
tror &hellip; jag tror &hellip; För Guds skull, missförstå mig icke!
Men jag tror, att det vore rättast mot er själv och ädelmodigast
emot min syster, om ni, rent av, droge er tillbaka,
uppgåve era anspråk på hennes hand och löste mina föräldrar
från deras löfte.
</p>

<p>
Baronen såg stadigt på Karin Maria, reste sig upp,
gick ett par slag fram och tillbaka i den lilla smala bersån
och satte sig ned igen.
</p>

<p>
&mdash; Agneta har varit mig mycket kär, sade han omsider
med en viss ansträngning, sakta, nästan tonlöst.
</p>

<p>
&mdash; Och hon, herr baron, Karin Maria talade med lika
mycken takt som värme, jag är säker på, att om hon,
utan tvånget av den påtänkta förbindelsen, hade riktigt
lärt känna er, sådan som ni verkligen är, skulle ingen skattat
er ömhet högre än Agneta. Men, som det <em class="em1">nu</em> är &hellip;
Karin Maria stannade och såg vädjande upp till honom.
Han böjde blott tyst på huvudet till tecken, att hon skulle
fortsätta.
</p>

<p>
&mdash; Ja, som det nu är &mdash; Agneta är mycket ung, mycket
trotsig och halsstarrig &mdash; fruktar jag, att min syster
aldrig kommer att hålla av er som hon bör &hellip;
</p>

<p>
&mdash; Å, fröken, om ni bara visste, mumlade Nils Olof
vemodigt. Jag fordrar ju så litet. Blott hon ville bli min,
ge mig lov att älska henne &hellip;
</p>

<p>
Karin Maria reste sig upp. Hon höll ögonen nedslagna
under det stora hattbrättet.
</p>

<p>
&mdash; Men Agneta <em class="em1">föredrar</em> Joachim &hellip; Och det förekommer
<a id="page-130" class="pagenum" title="130"></a>
mig, hon såg envist ned, att om en kvinna än
kanske icke är i stånd att ägna sin man den allra största
och varmaste känsla, så &hellip; så är det likväl absolut nödvändigt
för bäggederas lycka, att hon åtminstone icke
sätter någon annan <em class="em1">före</em> honom &hellip;
</p>

<p>
De tego bägge ett par sekunder. Så reste Nils Olof sig
upp.
</p>

<p>
&mdash; Tack, fröken Karin Maria! Han tog ännu en gång
hennes hand. Ni har sagt mig sanningen, eller rättare, visat
mig den på ett sätt &hellip; som &hellip; jag aldrig skall glömma.
</p>

<p>
&mdash; Jag hoppas, sade Karin Maria på en gång med sin
ståtligaste air och sitt vackraste uttryck, att ni &hellip; att ni
icke skall uppfatta det som någon slags malis &hellip;
</p>

<p>
&mdash; Malis? Jag! Han böjde sig ned och kysste handen,
som ännu vilade i hans, och deras ögon möttes. Ni
tror mig kanske icke, det drog ett halvt vemodigt, halvt
humoristiskt leende över hans ansikte, vilket Karin Maria
förstod och senterade, men det är verkligen första gången
som jag med nöje låtit mig ledas av en kvinna.
</p>

<p>
Karin Maria svarade icke, men hon smålog fint, och
hennes hjärta klappade plötsligt fortare. Hon vände sig
långsamt om för att lämna bersån, då baronen ännu en
gång hejdade henne:
</p>

<p>
&mdash; När nu Agneta kommer hem &mdash; jag gissar, att hennes
»förvisning», han betonade ordet litet bittert, icke behöver
vara längre &mdash; tillåter ni mig då, trots allt som <em class="em1">varit</em>,
han såg menande på Karin Maria, som förstående böjde
huvudet, att ännu komma hit?
</p>

<p>
&mdash; Det tror jag, att varken mamma eller Agneta kunde
ha något emot, svarade Karin Maria lågt, inte fullt så
säker som förut.
</p>

<p>
&mdash; Heller ingen annan? Han såg stadigt på henne.
</p>

<p>
<a id="page-131" class="pagenum" title="131"></a>
&mdash; Nej, mumlade Karin Maria, mer och mer osäker, så
vida inte baron tror, att Joachim &hellip;
</p>

<p>
&mdash; Joachim och jag göra upp saken oss emellan! avbröt
Nils Olof kort och högdraget.
</p>

<p>
De gingo långsamt bredvid varandra ut ur bersån och
genom hela den långa, raka gången. Karin Maria var
nedstämd och missnöjd med sig själv, hon visste icke riktigt
varför.
</p>

<p>
Mitt för rabatten med astrarna stannade Nils Olof.
</p>

<p>
&mdash; Fröken Karin Maria, han såg frågande på henne,
halvt bedjande, om jag en annan gång behöver ett råd, som
jag icke vill be någon annan om, får jag då komma till er?
</p>

<p>
Karin Maria nickade. Hon smålog litet, men hon kunde
omöjligt i ögonblicket hitta på att säga något annat än
ett stelt men ärligt:
</p>

<p>
&mdash; Var så god.
</p>

<h2 class="chapter" id="chapter-0-14">
<a id="page-132" class="pagenum" title="132"></a>
XIV.
</h2>

<p class="first">
Karin Maria var så besynnerlig och orolig hela eftermiddagen,
sedan baron Stjerne rest, att det var ett rent
underverk, att ingen gav akt på och anmärkte det. Men
Beata var &mdash; efter det hon indignerat kommenterat, att
Karin Maria kunde »göra till den grad affär av friaren» &mdash; så
upptagen med att göra en gammal sommarhatt, som
hon funnit på handkammaren, och som var minst tio år
gammal, »precis som ny», att hon icke hade ögon eller
öron för annat. Joachim gick på sista tiden omkring som
en drömmare och tumlade om med alla möjliga planer i
sin hjärna &mdash; dunkla och himmelsstormande &mdash; <em class="em1">han</em> varken
hörde eller såg. Majorskan inventerade linneskåpen
och förberedde sig på midsommarsbyken &mdash; hon hade huvudet
fullt av lakan, servetter och handdukar, hela och
defekta dussin, och hade icke en tanke över för något
annat.
</p>

<p>
I kvällningen beslöt Karin Maria att gå bort och tala
med mamsell Fiken, hon var alltid flickornas tröst, när något
stod på. De hade allesammans en förnimmelse av, att
ingen i världen egentligen kände dem bättre än mamsell
Fiken, som &mdash; långt innan mamma fann det »nödvändigt» &mdash; för
sina egna fattiga styvrar köpt deras första dockor
på Röinge marknad, vakat över dem i mässlingen, tåligt
<a id="page-133" class="pagenum" title="133"></a>
hört dem i Lafontaines fabler och katekesen, skarvat deras
kjolar, fiffat upp deras hattar och dikterat deras första
brydsamma gratulationsbrev till släktingar, vilka alltid
oundvikligen slutade med: »Med estime och affection framhärdar»,
berättat dem förbjudna spökhistorier och trakterat
dem med likaledes förbjuden sirapsmat. De gnatade
ofta på mamsell Fiken och gjorde narr av henne sinsemellan,
men när något tog emot eller var i olag, var det likväl
alltid till »den låga hyddan», de togo sin tillflykt. Ty
visserligen var mamsell Fiken ett »pjåk», som mamma kategoriskt
brukade beteckna henne, men hennes fattigdom,
hennes beroende av många skilda människors nyckfulla
välvilja, hennes prekära ställning på gränsen mellan
»bättre» och »sämre» folk, själva hennes hårdnackade
kamp för »den låga hyddans» existens &mdash; allt hade hos
henne utvecklat en egendomligt skarpsinnig människokännedom,
en viss slughet och snarfyndighet, som till och med
hennes nåd majorskan, med all sin stora självklokhet och
erkända praktiskhet, ofta inte höll sig för god att anlita.
Flickorna gjorde det &mdash; som sagt &mdash; alltid, icke minst Karin
Maria, som annars var så »stor på sig».
</p>

<p>
Karin Maria behövde icke gå långt. Från trädgården
såg hon strax mamsell Fiken, vilken, med sin stärkta kråka
djupt ned över ögonen, spatserade nere i ängen och &mdash; i
det hon böjde sig för vart steg &mdash; plockade blommor och
gräs. Karin Maria visste, att hon i juni brukade samla
förgätmigej, hjärtgräs och andra växter, som hon sedan
med stor konst pressade och klistrade upp omkring silhuetter
och födelsedagsverser. Dessa sentimentala kompositioner,
infattade i guldpappersramar, skattades under
namn av »minnesblad» högt av de finare bondflickorna,
och inbragte mamsell Fiken mången välbehövlig tolvskilling
eller plåtsedel.
</p>

<p>
<a id="page-134" class="pagenum" title="134"></a>
Karin Maria hälsade på henne och gav sig också till
att plocka förgätmigej, i det hon diplomatiskt inledde
samtalet med ett vardagligt kallprat angående vädret, höet,
den förestående halvårsbyken o. s. v., o. s. v. Då de samlat
tillräckligt många blommor, satte de sig bredvid varandra
på den förfallna träbron över bäcken med fötterna
dinglande ut över vattnet.
</p>

<p>
Borta på vägen ett stycke ifrån dem hörde de Joachim
och ett par av drängarna komma med hästarna, som
skulle ned till vattningsstället, innan de fördes i stall för
natten. Ridande barbacka med en à två löshästar vardera
veko de av in på en sandig, nedtrampad sidoväg och
redo långt ut mellan stenarna i det grunda åvattnet. Joachim
såg de bägge fruntimren och hälsade småleende, medan
han muntert fortfor att prata med drängarna, som
plötsligt på hans uppmaning började stämma upp en sång.
Mitt emot gick solen, som en stor röd skiva, ned bakom
Marieholms skogar.
</p>

<p>
&mdash; Det är eget vad »lajtnangten» tycks trivas här uppe
bland göingarna, sade mamsell Fiken med sin lågmälda,
en smula släpande stämma och högst egendomliga uttal,
i det hon med huvudet på sned ordnade en krans av smultronblad
omkring den färdiga buketten.
</p>

<p>
&mdash; Å, det är ju helt naturligt, han är ju själv göing och
kommer väl att ha sitt hem här alltid.
</p>

<p>
&mdash; Men när man har varit i Stockholm och varit på hovet
som löjtnanten &hellip;
</p>

<p>
&mdash; Det skall visst inte vara mycket kusin Joachim har
sett vid hovet! skrattade den rättframma Karin Maria. I
alla fall tror jag inte, att han saknar det.
</p>

<p>
&mdash; Nej, det kommer väl an på, var man har sitt
<em class="em1">hjärta</em>, suckade mamsell Fiken menande.
</p>

<p>
Karin Maria välsignade mamsell Fiken för det hon
<a id="page-135" class="pagenum" title="135"></a>
strax så behändigt kom in på just det ämnet, hon ville tala
om. Hon sade plötsligt allvarligt, men utan att taga sina
ögon från hjärtgräset, som hon höll på att sortera:
</p>

<p>
&mdash; Söta mamsell Fiken &mdash; jag har just fått veta något
&mdash; något om Agneta &mdash; som gör, att jag är i så stort beråd &hellip;
Hon stannade obeslutsam.
</p>

<p>
&mdash; Men, lilla Karin Maria, mamsell Fiken nästan darrade
av intresse och nyfikenhet. Vad i all världen! &hellip;
Låt mig då äntligen få veta det &hellip;
</p>

<p>
&mdash; Jo, Karin Maria betänkte sig icke längre. Baron
Stjerne har ju varit här i eftermiddag &hellip;
</p>

<p>
&mdash; Ja, jag såg &hellip; Jag såg, att herrskapet spatserade
nere i trädgården &hellip;
</p>

<p>
&mdash; Det var just då, sade Karin Maria rodnande. Hon
kunde egentligen inte begripa, varför i all världen hon
satt där och rodnade, ty Gud skulle veta, att hon då sannerligen
icke hade någon som helst anledning till det! Han
lät mig förstå &mdash; jag fattade det åtminstone på det sättet
&mdash; som om &hellip; som om &hellip; han efter moget övervägande
äntligen uppgav sina anspråk på Agneta. Men jag vet
inte, jag kan inte avgöra, om jag har någon <em class="em1">rätt</em> att låta
Agneta själv eller någon av de andra veta det. Han har ju
inte givit mig något uppdrag &hellip;
</p>

<p>
Hon såg frågande, osäkert på mamsell Fiken och fortsatte
ännu mera tvekande:
</p>

<p>
&mdash; Jag är naturligtvis inte rädd för att säga det till
mamma, det kan mamsell Fiken nog förstå &hellip; Hon kunde
kanske uppfatta det som en förolämpning &mdash; mot vår familj,
menar jag &mdash; att det är <em class="em1">han</em>, som bryter. Och då
jag vet, att baron Stjerne sätter mycket värde på både
pappa och mamma, så &hellip; Karin Maria teg förvirrad. Jag
vet verkligen inte, hur jag skall göra, slutade hon rådvill.
</p>

<p>
&mdash; Jag <em class="em1">tror</em> inte, att Karin Maria skall säga det till
<a id="page-136" class="pagenum" title="136"></a>
mamma strax, sade mamsell Fiken försiktigt. Det enda
sättet, på vilket det kommer riktigt naturligt är genom löjtnanten &hellip;
Han skulle tala med baron Stjerne.
</p>

<p>
&mdash; Men då är jag rädd, att baron Stjerne, som av ren
generositet, av bara godhet, så att säga, ger Agneta fri,
skulle uppfatta det som ett slags övermod från Joachims
sida, ett försök till tvång, om <em class="em1">han</em> &hellip;
</p>

<p>
&mdash; Inte om löjtnanten bär sig klokt åt! Och när han
får höra detta, blir han ju så glad, att vi nog kunna få honom
till att böja den styva nacken en smula.
</p>

<p>
Karin Maria såg tillitsfullt, nästan beundrande upp på
mamsell Fiken. &mdash; Då skulle jag alltså först tala med kusin
Joachim?
</p>

<p>
&mdash; Om <em class="em1">jag</em> törs råda Karin Maria, mamsell Fiken blev
mer och mer ödmjuk, ju säkrare hon kände fast mark under
fötterna, skulle Karin Maria göra det strax, innan hennes
nåd får nys om saken. Vi kunna ju kalla på honom &hellip;
</p>

<p>
&mdash; Å ja, det vore visst bäst, utbrast Karin Maria lättad.
Så kunde mamsell Fiken också vara med om det &hellip;
</p>

<p>
Mamsell Fiken tog strax av sig sitt stora förkläde och
gav sig till att på det ivrigaste vifta till den unge Skytte.
</p>

<p>
&mdash; Vill ni mig något? ropade han över ängen ifrån
hästryggen.
</p>

<p>
&mdash; Ja! skrek Karin Maria gällt, med stor bestämdhet.
Kan inte Truls taga dina hästar?
</p>

<p>
Joachim skakade på huvudet. Han vinkade beslutsamt
till lille-Hans, som barbent, med fingrarna i munnen, hela
vägen hade traskat efter de tillbedda krakarna, och gjorde
honom själaglad först genom att anförtro honom en häst
och därnäst genom att kasta till honom en sexstyver för
besväret. Därpå sprang han hastigt tvärs över ängen,
och med ett litet likgiltigt: &mdash; Vad i Herrans namn står
på, kusin? kastade han sig raklång på magen i det höga
<a id="page-137" class="pagenum" title="137"></a>
gräset nedanför bron. Karin Maria och mamsell Fiken
drogo strax blygsamt fötterna upp under sig.
</p>

<p>
&mdash; Å, mina damer, genera er inte! ropade Joachim
skrattande. Parole d&rsquo;honneur, om jag ser annat än sulorna!
</p>

<p>
&mdash; Kusin Joachim! sade Karin Maria strängt och ordnade
kjolen rigoröst omkring sig. Om du visste, vad det
är för allvarliga saker, vi ha att tala med dig om &hellip;
</p>

<p>
Joachim reste sig hastigt upp på armbågen. &mdash; Har du
hört något från Agneta? frågade han oroligt.
</p>

<p>
Karin Maria gjorde en avvärjande rörelse och berättade
honom det huvudsakliga av sitt samtal med Stjerne,
ungefär på samma sätt, som hon förut berättat det för
mamsell Fiken.
</p>

<p>
Den unge Skytte hade rest sig upp. Han stod nedanför
bron, lätt stödd mot den yttersta brostolpen och betraktade
ivrigt, uppmärksamt sin kusin.
</p>

<p>
&mdash; Men &hellip; men jag förstår inte! &hellip; Han, som brukar
vara tjurhuvud som bara fan &hellip; Något måste ha influerat
på honom &hellip;
</p>

<p>
Joachim stod och tänkte på sitt nattliga besök i Kristianstad
för en veckas tid sedan. Han hade under dessa
dagar ofta förebrått sig att genom sin obetänksamhet ha
satt sin älskades rykte i fara och fruktade nu strax, att
någon möjligen sett honom och Agneta tillsammans och utlagt
det på ett sätt, som &hellip; Han blev både kall och varm
vid tanken på, att Nils Olof kanske från ett eller annat håll
fått nys om saken.
</p>

<p>
&mdash; Influerat på honom! upprepade Karin Maria och
rodnade häftigt. Ja &hellip; det är möjligt, att gamla friherrinnan,
hon har alltid ända från början varit emot partiet,
som du vet &hellip;
</p>

<p>
<a id="page-138" class="pagenum" title="138"></a>
&mdash; Så kunde hon sannerligen ha begagnat sitt inflytande
litet förr, tycker jag, mumlade Joachim.
</p>

<p>
&mdash; Men, Joachim, är det verkligen möjligt, att du rakt
inte förstår att värdera en sådan nobless, som Stjerne nu
visar? utropade Karin Maria förargad.
</p>

<p>
&mdash; Jag måste väl först veta, vad som ligger under, svarade
Joachim, ovanligt misstänksam &mdash; ännu med tanken
på sitt möte med Agneta spökande i huvudet, och på sitt
sista stormiga samtal med »friaren». Det tycks mig så
onaturligt, att någon så där, mir nichts, dir nichts, kan
avstå från Agneta. Det stämmer rakt inte med vad han
annars har låtit mig förstå.
</p>

<p>
Joachim var icke nog psykolog för att kunna inse, att
hos en person med ett sådant temperament som Stjernes
&mdash; lymfatiskt och melankoliskt &mdash; ger ofta den första uppbrusningen,
det första kraftfulla motståndet vika för en slö
och trist modlöshet, en tungsint olust att vidare göra någon
ansträngning, vilken man dock icke längre hoppas skola
krönas med något som helst resultat. Joachim eggades av
motstånd, Stjerne slappades &mdash; det var hela hemligheten,
som den unge Skytte nu stod och grubblade över utan att
kunna fatta.
</p>

<p>
Mamsell Fiken med sin vidsträckta, om än något
dunkla och osammanhängande människokännedom förstod
det &mdash; hon visste blott icke, hur hon skulle uttrycka det.
Hon såg tvekande på Joachim, och sade på sitt lågmälda,
välvilliga sätt:
</p>

<p>
&mdash; Jag tycker likväl löjtnanten skulle tala med herr baronen
ännu en gång. Det kan ju hända, att herrarna då
komma bättre överens. Och när han <em class="em1">själv</em> har sagt till
Karin Maria, att han vore hågad att träda tillbaka &hellip;
</p>

<p>
&mdash; Det skall vara med courtoisie man träder tillbaka
<a id="page-139" class="pagenum" title="139"></a>
för mig, om jag skall kunna taga emot det med honnör! utbrast
Joachim med sin ömtåliga hederskänsla häftigt.
</p>

<p>
&mdash; Käre kusin, Karin Maria samlade försiktigt ihop sina
kjolar och reste sig upp. Du kan väl inte begära, att
Nils Olof Stjerne skall presentera dig Agneta på en silverbricka
och be dig vara så god och taga henne &hellip; Du får
vara nöjd, när han löser pappa från hans löfte och bara
går ur vägen för dig &hellip;
</p>

<p>
Joachim skrattade &mdash; plötsligt i gott humör igen, medan
han galant i sina armar tog emot kusinen och mamsell
Fiken, då de från bron hoppade ned på ängen för att gå
genvägen hem genom trädgården. Han sade godmodigt:
</p>

<p>
&mdash; Du har rätt, kusin Karin Maria. Jag stod bara och
tänkte på något, som &hellip; Han avbröt sig hastigt. Gud
give du finge rätt!
</p>

<p>
&mdash; Det får jag alltid, svarade Karin Maria tvärsäkert.
</p>

<h2 class="chapter" id="chapter-0-15">
<a id="page-140" class="pagenum" title="140"></a>
XV.
</h2>

<p class="first">
Den, som icke blev synnerligen uppbyggd, då hon hörde
talas om baronens »ridderliga tillbakaträdande» var hennes
nåd majorskan. Hon blev rent av dödligt förnärmad. Icke
endast hade hela trakten nu i ett halvt år på det ivrigaste
diskuterat partiet, som lagmanskan med sina fem döttrar
höll på att förarga sig grön över, men hon hade också
skrivit om det till svägerskan i Stockholm. Och till på köpet
hade hon varit tvungen att inviga Fagerhjelms i hela
historien, då hon hux flux skickade Agneta till dem. Där
satt hon nu med skammen och »<em class="em2">tous les frais</em>», som hon
häftigt indignerad sade till Karin Maria. Skulle det
sluta på det viset, kunde verkligen de hellre för länge
sedan brutit för Agnetas räkning &mdash; det hade åtminstone
sett litet bättre ut, än att hon, stackars barn, skulle bli
ratad på det sättet! För den skull hade de ju inte behövt
att kasta henne i armarna på den där odågan Joachim. I
hela Göinge härad fanns ingen flicka så vacker som Agneta
&mdash; hon skulle kunnat få vem hon pekat på, innan den
där dumma historien kom på! Majorskan satt uppe på
loftet under takfönstret, rak som en pinne, och skrev egenhändigt
&mdash; under dessa och åtskilliga andra parenteser &mdash;
den stora tvättnotan, under det Beata och Karin Maria,
märkvärdigt ödmjuka och betryckta, men hemligt förnöjda
<a id="page-141" class="pagenum" title="141"></a>
bägge två, stodo böjda över kläderna och efter moderns
kommando sorterade dem i högar. Att räkna till stortvätt
anförtroddes i det Skytteska huset inte åt lejda händer.
</p>

<p>
Joachim hade dagen förut kommit tillbaka från sin
andra visit på Marieholm, där han nu »gjort upp saken»
med Nils Olof. Vad som egentligen föregått dem emellan
fick ingen så noga reda på &mdash; det behövdes icke heller, då
resultatet i alla fall förelåg alldeles klart. Det första han
stigit av hästen, gick Joachim nämligen rakt in till sin
farbror och faster och berättade kort och gott, att han nu
hade baron Stjernes ord på att denne efter sin moders
råd, och då han insett, att han ingen utsikt hade att någonsin
vinna sin tilltänkta bruds hjärta, frivilligt löste Agnetas
föräldrar från deras ord och trädde tillbaka från sitt frieri.
</p>

<p>
Majorskan satt alldeles som förlamad. I synnerhet
irriterade detta henne: »Efter sin moders råd»&hellip; Hon
hade vid Gud i himmelen aldrig tänkt sig, att gumman
Malvina kunde vara en sådan gammal lömsk intrigant!
</p>

<p>
Men ute i den stora förstugan tog Joachim Karin Maria
om livet och såg henne länge skälmaktigt in i ögonen. Han
frågade, om hon ville, att han skulle upprepa, vad gamla
friherrinnan sagt &mdash; att yppa det till <em class="em1">henne</em> kunde han
nog försvara! Karin Maria blev röd som blod och nekade
värdigt indignerad att höra på hans »bêtiser». Varpå han
gapskrattande viskade henne något i örat och kysste henne
häftigt på kinden, innan han rusade uppför loftstrappan till
Beata, hos vilken han alltid med säkerhet påräknade att
finna en bottenlös fond av sympati.
</p>

<p>
Karin Maria stod länge och gned sig tankfullt på kinden
med förklädessnibben, tills den blev ännu rödare, än
den förut varit, och till slut en liten sällsynt grop började
visa sig nere vid mungipan. Hon blev enig med sig själv
om, att hon nog vid första tillfälle skulle locka ur Nils Olof
<a id="page-142" class="pagenum" title="142"></a>
vad som blivit sagt mellan honom och kusinen. Vad gamla
friherrinnan tänkte eller sade, kunde däremot <em class="em1">naturligtvis</em>
rakt inte intressera henne!
</p>

<p>
I själva verket hade Joachim alls icke behövt göra
någon hemlighet av sitt samtal med Stjerne. Det hela
hade gått mycket formellt till, och då den unge Skytte
ända från början uppträtt ovanligt sansat och sobert, hade
Nils Olof, som under den sista tiden icke hört annat än
moderns cyniska profetior om »en brud, som för älskaren
med i boet» &mdash; efter det han med ett par avmätta men
långt ifrån känslolösa ord yttrat, att då han nu mindre än
någonsin såge någon utsikt att vinna Agneta Skyttes
hjärta, ville han åtminstone icke vara orsaken till, att hon
för hans skull hölles avlägsnad från hemmet och familjekretsen.
Han hade hela tiden funnit för gott att behandla
Joachim som ett slags befullmäktigad <em class="em2">envoyé</em> från Munkeboda
och icke med ett ord berört deras rivalskap. Joachim
hade strax förstått detta och heller icke å sin sida
vidrört denna ömtåliga punkt. Det angick ju egentligen heller
icke Nils Olof Stjerne, hur Agnetas öde hädanefter formade
sig, då han nu upphörde att spela en roll i hennes
historia.
</p>

<p>
Därefter hade gubben Figge, som taktfullt, efter högre
order, låtsade om ingenting, kommit in, och de hade alla
tre druckit en toddy i bästa kamratskap. Stjerne var en
smula tystare än vanligt och drack inte så litet mera än de
andra. Därefter hade friherrinnan bjudit på en tidig kopp
te, och Joachim hade från hennes läppar fått den första
egentliga förklaringen på »omslaget», vilken i hög grad
roade honom.
</p>

<p>
&mdash; Ja, ja, min käre Corydon, den gamla damen klappade
honom vänligt men hårdhänt på kinden med sina
små beniga <a id="corr-8"></a>fingrar. När vi nu snart få vår Amaryllis i
<a id="page-143" class="pagenum" title="143"></a>
brudsäng, tänka vi då någon gång på gamla Malvina
Stjerne, som inte har så liten förtjänst därvid?
</p>

<p>
&mdash; Min nådiga friherrinna kan vara säker på, att det
finns ingen, jag oftare skall tänka på, svarade Joachim
med handen på hjärtat, uppriktigt tacksam för hennes
värdefulla diplomatiska inblandning, om den än egentligen
icke skett för hans skull.
</p>

<p>
&mdash; Munväder! svarade friherrinnan skeptiskt och skakade
på huvudet. Jag skulle känna världen illa, om jag
trodde, att en gosse som han mindes en gammal käring
längre än han ser henne. Nej, tänk han bara på sin Amaryllis
&mdash; entre nous, så är hon värd det! &mdash; och sörj för
att han har ett par duktiga tvillingar innan nästa midsommar.
</p>

<p>
Joachim var icke synnerligen trakterad av hennes
skämt, men han skrattade godmodigt och lovade, att hon
nog skulle få stå fadder.
</p>

<p>
&mdash; Jag tar honom på ordet, mon cher! ropade friherrinnan
och hötte åt honom med pekfingret. Gud nåde
honom, om han narrar mig! Bara nu inte tösen har bleksot,
hon ser mig ut till varjehanda &hellip; Ja, nu har jag rett
ut det värsta av härvan för honom &mdash; nu får han göra
resten själv. Nils Olof blir jag väl nödd till att taga under
armarna ännu en stund.
</p>

<p>
Därpå hade hon låtit Joachim kyssa sig på handen,
bett honom hälsa Karin Maria och i sista ögonblick undersökt
sadelgjorden på hans häst, vilken hon strax sett, att
stalldrängen spänt alltför vårdslöst på. Friherrinnan hade
ett öga på vart finger och fick nu också den triumfen att
göra narr åt ungdomen, som »amourn gjort blind».
</p>

<p>
Joachim var ofantligt nöjd med sin färd, när han äntligen
klockan nio på kvällen red in på Munkeboda.
</p>

<p>
<a id="page-144" class="pagenum" title="144"></a>
Nu på sommaren, då dagsljuset varade så länge, kunde
faster Charlotte omöjligt kontrollera, hur länge de unga
voro uppe. Det visade sig nämligen fullkomligt hopplöst
att få Joachim och flickorna att gå till sängs på det reglementsenliga
klockslaget då solen ännu stod på himlen och
inte ens fåglarna ännu gått till vila. Med gitarren i ett
band om halsen satt Joachim på den breda gamla stentrappan
ut till gården, medan Karin Maria och Beata &mdash;
oftast mamsell Fiken också &mdash; stilla sutto bredvid varandra
ett par trappsteg ovanför honom.
</p>

<p>
Och på sitt okonstlat känslofulla och dramatiskt-patetiska
sätt sjöng den unge Skytte till gitarren professor
Geijers manliga sånger och emellanåt, utan något som
helst ackompanjemang, alla de gamla skånska, ursprungligen
danska, folkvisor, vilka han kunnat i sin första barndom
och efter hand lärde på nytt av folket omkring Munkeboda.
Drängarna och pigorna på gården sutto i en
mörk klunga under den stora hängbjörken vid husknuten
och hörde lika andäktigt på som flickorna &mdash; också, när
han sjöng de små franska »chanson&rsquo;er» från förra seklet,
som Joachim en gång lärt av sin glada moder, och som
gubben Niklas &mdash; vilken stilla rökte sin aftonpipa i det
öppna fönstret &mdash; regelbundet begärde <em class="em2">da capo</em>. Till och
med den stränga faster Charlotte kom en och annan gång
ut på trappan och stod där överst uppe i dörröppningen
med sin höga stärkta mössa och den trånga, malätna pelissen
över de kantiga axlarna.
</p>

<p>
&mdash; Kom nu in, flickor, sade hon när visan var slut. Ni
borde för länge sedan ha varit i säng!
</p>

<p>
Men ingen låtsade höra. Upproret låg i luften &mdash; det
kunde icke längre dämpas. Faster Charlotte måste dagligen
medgiva för sig själv, att med Joachim hade en ny
tid och en ny anda dragit in på Munkeboda.
</p>

<p>
<a id="page-145" class="pagenum" title="145"></a>
Ty »den unge Skytten», arvingen &mdash; hade efter hand
blivit den, omkring vilken allting rörde sig på gården.
Icke blott hade han för Agneta och hennes systrar blivit
den viktigaste personen i hemmet, utan också gubben Niklas,
som i nära trettio år varit majorskans förste och lydigaste
undersåte, gick med var dag mer och mer över
till fienden. Det var icke blott den unge mannens muntra
bekymmerslöshet och eldiga, djärva manlighet, som tilltalade
den gamles sinne, men han återfann med hemlig,
vemodig glädje i själva hans svärmiska och lättrörliga
temperament en så tydlig släktlikhet med sitt eget, att
den mer än försonade honom med brorsonens obetänksamhet
och uppstudsighet. Och för Joachims något
dunkla och oklara framtidsplaner, hans ärliga och lidelsefulla
anslutning till den stora revolutionens odödliga, nu
småningom återupplivade principer kände farbrodern en
naturlig och varm sympati, som varken hennes nåds förståndiga
regemente på det ödsliga Munkeboda eller den
heliga alliansens tvungna fred över Europa någonsin hade
kunnat kuva. Ty Niklas Skytte hade, då han år 89 ännu
var en ung kornett i kung Gustavs här, varit &mdash; som han
själv sade &mdash; »en stor jakobin», och den stolta friheten,
det kraftiga personliga initiativet, hade ingen uppriktigare
tillbedjare än han. Med ett slags naiv beundran såg han
upp till den unge mannen &mdash; alltid snarfyndig, alltid
oegennyttig, alltid med tusen dristiga projekter i huvudet,
vilka han sedan med all övertygelsens värme, en gränslös
envishet och en outtömlig vältalighet visste att försvara.
Faster Charlotte skakade på huvudet och höll
igen, så gott hon kunde, men hennes klokhet kunde icke
hindra, att godsets skötsel efter hand mer och mer gick
över i Joachims händer. Majoren började känna sig
gammal och trött &mdash; litet slö också; när hans hustru förebrådde
<a id="page-146" class="pagenum" title="146"></a>
honom, att regeringstömmarna gledo honom ur
händerna, ursäktade han det med, att det ju för alla parter
var bäst, att Joachim under hans ledning, medan han
ännu levde, satte sig in i förhållandena &mdash; han skulle ju
ändå en gång övertaga det hela! Och folket &mdash; detta
bråkiga, oberäkneliga, envisa och sluga gränsfolk, som
är så svårt att handskas med, och som instinktivt blott
respekterar den självmedvetna kraften &mdash; hade ju redan
tio gånger mera respekt för den unge löjtnanten, vars
order, till och med om de voro en smula förhastade och
icke alltid de mest välbetänkta, dock alltid voro klara och
precisa, och vilken både förstod att ge en örfil vid rätt tillfälle
och en plåtsedel till den, som gjorde honom till lags,
än för den gamle majoren, som blev arg, gnatade, förlät
och tog sig en pris på förargelsen.
</p>

<p>
Joachim hade redan lagt in om avsked från regementet.
Kunde hans faster icke, innan året var slut, bevekas
angående hans och Agnetas giftermål, var det hans fasta
beslut att, trots alla den älskades invändningar, för en
tid gå i utländsk krigstjänst. Att gå här hemma på Munkeboda
dag ut och dag in och se på varandra, insåg han
skulle i längden överstiga deras krafter. Bättre då att
skiljas under några år och se tiden an. De till ytterlighet
spända förhållandena i Polen, där man vart ögonblick
väntade på att upproret skulle bryta ut, sysselsatte nu
alla unga sinnen, och många svenska hjärtan klappade av
lust att ila det betryckta folket till hjälp. Ty i Sverige
glömde man icke, att Polen en gång varit broderlandet
och därefter det rike, vilket de stora Karlarne offrat sina
flesta tankar och mest blod; att kämpa för dess frihet
emot den moskovitiske arvfienden stod för Joachim
Skytte, som för så många andra av hans jämnåriga, såsom
ett högst eftersträvansvärt och ädelt dåd. Ofta under
<a id="page-147" class="pagenum" title="147"></a>
dessa långa sommarkvällar talade han med Beata och
Karin Maria därom.
</p>

<p>
Man var nu ett gott stycke in i juli, men ännu nämndes
icke ett ord om Agnetas återkomst. Karin Maria, som
på sista tiden blivit otroligt djärv &mdash; mamma tyckte
»egenmäktig» &mdash; häntydde väl på det ett par gånger, och
majoren lät undfalla sig ett par försiktiga vinkar om att,
»då det ändå inte blev av med Marieholmaren, tjänade det
ju inte till någonting att tvinga flickebarnet» &mdash; men hennes
nåd var obeveklig. Hon tänkte förnämligast på, och
det gjorde hon ingen hemlighet av, hur »illa det nu skulle
se ut», om Agneta, efter det att baron Stjerne »ratat»
henne &mdash; vid detta ord brukade majorskan stolt knipa
ihop läpparna och se den hon talade med rakt in i ögonen
&mdash; om Agneta nu hux flux giftes bort med Joachim. Man
hade pratat nog om Agneta i trakten &mdash; nu borde folk få
tid att glömma henne.
</p>

<p>
&mdash; Men mamma, kunde då Beata säga, alldeles gråtfärdig,
om kusin Joachim då går ut i krig?
</p>

<p>
&mdash; Så får han gå, svarade majorskan trankilt. Det
kunde bara göra honom gott. I min ungdom hörde det
till, att en karl hade varit med åtminstone om <em class="em1">ett</em> fälttåg,
innan han slog sig till ro.
</p>

<p>
&mdash; Men mamma, invände Beata blygt, han kunde göra
mycket mera nytta här hemma på Munkeboda.
</p>

<p>
&mdash; Menar du det? &hellip; Han gjorde klokare, om han läte
stenarna ligga på åkern i fred, svarade majorskan kort,
och mössbanden skälvde under hakan, då hon tänkte på
alla de reformer Joachim föreslagit och delvis redan utverkat
farbroderns samtycke till. Där de ligga, kosta de
varken krut eller pengar och plats ha vi gudskelov nog
av i Göinge härad!
</p>

<p>
Den enda, som inte gjorde någon direkt ansträngning
<a id="page-148" class="pagenum" title="148"></a>
att beveka faster Charlotte och i det hela på sista tiden
tycktes vara komplett likgiltig för om Agneta kom hem
eller stannade i Kristianstad, var kusin Joachim själv.
Han talade nästan heller icke mera om henne, och hans
lynne var det bästa man kunde önska sig &mdash; något ojämnt,
men i regeln briljant &mdash; <em class="em1">för</em> gott, tyckte flickorna, stötta
på systerns vägnar, och Beata hade aldrig anledning att
mera klaga över några »Roquairoller».
</p>

<p>
Karin Maria hade emellertid sina misstankar: hon hade
givit akt på, att kusin Joachim på sista tiden hade onaturligt
mycket maskopi med mamsell Fiken, och då hon
ihågkom hans ord vid ett föregående tillfälle, slöt hon
därav med rätt stor bestämdhet, att han äntligen på ett
eller annat sätt vetat sätta sig i förbindelse med den älskade.
Men hon meddelade ingen sina misstankar och
sökte aldrig få <em class="em1">veta</em> något &mdash; vad skulle det tjänat till?
Det hade ju blott varit att besvära sitt samvete med en
ny börda, och Karin Marias samvete var redan icke så
fritt, som det brukade vara.
</p>

<p>
Men med stackars mamsell Fikens samvete var det
ännu sämre beställt, ty, som Karin Maria gissade, så förhöll
det sig verkligen. Med en djup övertygelse om att i
krig och kärlek äro alla medel tillåtna, hade Joachim
skickligt förlett den beskedliga mamsell Fiken att vara
mellanhand i en högst livlig brevväxling mellan honom
och Agneta. Hon hade naturligtvis gjort litet svårigheter
och talat både om hennes nåd och om fjärde budet, men
då hon dels var mycket romantisk och hade det ömmaste
hjärta i världen och dels, i sin halvt omedvetna världsklokhet,
räknade ut, att det kanske en gång i framtiden
inte kunde vara så dumt att ha gjort den blivande ägaren
av Munkeboda en tjänst, gav hon under många tårar efter
för »lajtnangtens» bedårande men något sofistiska vältalighet.
<a id="page-149" class="pagenum" title="149"></a>
Hon tog emot breven till Joachim under sin
adress och fann med en outtröttlig, aldrig svikande påhittighet
oupphörligt nya utvägar att utan ringaste uppseende
framskaffa hans epistlar till Agneta. Avtalet om
denna brevväxling hade skett vid ett nytt nattligt besök i
krigsrådets trädgård. Dessa hemliga ritter genom natt
och mörker för att en halvtimme stå under den älskades
fönster, hålla henne i sina armar, höra hennes röst och
se in i hennes ömma, bruna ögon tilltalade i allra högsta
grad den unge Skyttes sinne för det äventyrliga och romantiska.
Emellertid &mdash; då han sista gången på ett hår när
hållit på att upptäckas av den yrvakna och nyfikna fröken
Susen, var han för framtiden hänsynsfull nog att avstå
från detta vågsamma och i mer än ett avseende alltför
farliga nöje. Med själ och sinnen, med allt som fanns
hos honom av trots och fantasi älskade han sedan månader
tillbaka Agneta &mdash; denna trägna och ömma brevväxling,
i vilken hon naivt och hänsynslöst gav honom det
innersta av sitt väsen, band honom ännu fastare vid henne.
Han kunde timtals ligga ute vid en åkerren eller i den lummiga
kalvhagen och läsa om och om igen dessa söta brev
&mdash; omedvetet trånande, förtrollande, dristiga och lidelsefulla
som Agneta själv och därtill så oskyldigt snusförnuftiga
och flickaktigt modesta, beständigt i stilen bärande
vittne om mamsell Fikens pertentliga: »Med estime
och affektion framhärdar &hellip;»
</p>

<p>
Agneta förebrådde sig naturligtvis varenda dag sitt
högförräderi mot mamma och sin dubbelhet mot moster
Fagerhjelm och Susen. Men när hon hela eftermiddagen
suttit och broderat i krigsrådets syrenlusthus och genom
grenarna kikat ut på gatan efter Susens gradpasserare,
medan moster Netten med outtröttlig känslosamhet läste
högt M:me Cottins »<em class="em2">Mathilde</em>» och förlorade sig i reflexioner
<a id="page-150" class="pagenum" title="150"></a>
över medeltidens »vackra sentiments» &mdash; kunde hon
om aftonen, om det så gällt hennes liv, inte låta bli att
titta inom hos Bak-Ulla och höra efter, om det inte vore
»något bud hemifrån»&hellip; Breven till välborna och dygdädla
fröken Agneta Skytte lades nämligen inuti ett papper,
som adresserades till mamsell Fikens kusin, Ulla, vilken
höll ett anspråkslöst konditori i huset näst intill krigsrådets.
På det viset undgick Agnetas i hög grad utvidgade
korrespondens all uppmärksamhet.
</p>

<p>
Men varken Susen eller moster Netten kunde begripa,
varför Agneta ibland på de allra mest rörande ställena i
»<em class="em2">Mathilde</em>» plötsligt kunde låta arbetet sjunka och sitta
och se ut framför sig med stora frånvarande ögon, som
hon sedan plötsligt slöt med ett leende &mdash; ett leende så
ömt och ljust och överlyckligt, att den gamla M:me Cottin
visst aldrig i sitt liv framkallat ett liknande.
</p>

<p>
&mdash; Agneta! ropade Susen och kittlade henne med sin
virknål i nacken. Vad är det nu igen! &hellip;
</p>

<p>
Men moster Netten Ekebeck såg ett ögonblick upp över
de runda glasögonen och vände bladet med sin sticka.
</p>

<p>
&mdash; C&rsquo;est la chaleur, sade hon förstrött, ännu med franskan
från »<em class="em2">Mathilde</em>» i öronen. Och därpå &mdash; i det hon
närmare såg på Agneta, som plötsligt rodnade och åter
började brodera för brinnande livet &mdash; välvilligt och skalkaktigt
förstående:
</p>

<p>
&mdash; La chaleur de la jeunesse! &hellip;
</p>

<h2 class="chapter" id="chapter-0-16">
<a id="page-151" class="pagenum" title="151"></a>
XVI.
</h2>

<p class="first">
På morgonen den 20 juli stodo Beata och Karin Maria
och plockade sockerärter i köksträdgården. De stodo på
var sin sida av den smala sängen, där de gängliga, gulgröna
ärtrevorna klängde sig högt uppåt riset och vävde
sig så tätt in i varandra, att Beata, när hon skulle tala
med Karin Maria, inte kunde se annat än hennes vita
kråka. Vad Karin Maria angick, så var samtalet av en
sådan natur, att hon för sin del inte alls hade någon lust
att se på systern.
</p>

<p>
Beata stod nämligen och »undrade» &mdash; som hon nu
gjort i en månads tid &mdash; över vad Nils Olof Stjerne då ville
så ofta på Munkeboda. Senast i går kväll hade han varit
där igen, och då de efter kvällsmaten allesammans hade
följt honom ett stycke på väg, gick han själv med hästens
tygel om armen och Karin Maria bredvid sig långt bakom
alla de andra. <em class="em1">Vad</em> i all världen hade de då talat om?
Här stack Beata sin näsa så långt in mellan ärtriset som
den kunde komma, men liksom förut såg hon bara den
nedböjda kråkan och Karin Marias händer i halvvantarna,
vilka stilla avplockade de tunna, gröna skidorna.
</p>

<p>
&mdash; Man skulle nästan tro, han vore kär i dig! utbrast
slutligen Beata efter en kort paus, indignerad.
</p>

<p>
Denna gång svarade Karin Maria. Hon sade spakt
men ändå med värdighet:
</p>

<p>
<a id="page-152" class="pagenum" title="152"></a>
&mdash; Vore det så underligt? Jag är ju den enda, som
alltid har varit hygglig emot honom.
</p>

<p>
&mdash; Alltid? kunde Beata trots sin häpnad över detta
otvetydiga medgivande inte låta bli att ironiskt fråga.
</p>

<p>
&mdash; Ja, menade Karin Maria oförskräckt &mdash; hon insåg
att nu var tiden inne att bekänna färg. I <em class="em1">grund och
botten</em> har jag alltid haft både estime och sympati för
Stjerne.
</p>

<p>
&mdash; Du gode Gud, Karin Maria, Beata nästan sjönk ned
mellan ärterna, så oerhört föreföll henne detta förräderi.
Du menar väl aldrig, att du också är kär i <em class="em1">honom</em>?
</p>

<p>
Karin Maria hade nu tagit det första svåra steget och
kände sig mer och mer som herre över situationen.
</p>

<p>
&mdash; Kär, sade hon och drog litet på ordet, det &hellip; det
har jag nu så litet anlag för att bli &hellip; Beata kunde lyckligtvis
inte se, hur hon rodnade under kråkan. Men jag
måste ärligt tillstå, att jag under denna tid, då vi träffats
så ofta, börjat att &hellip; att &hellip; tycka mycket bra om Nils
Olof.
</p>

<p>
Karin Maria kunde alltid säga en sak så, att den lät
plausibel &mdash; Joachim påstod, att hon hade en förmåga,
som var alldeles ovärderlig, att tysta munnen på folk, bara
hon öppnade sin. Det lyckades också denna gång. Beata
kom sig på flera sekunder icke för att säga något.
</p>

<p>
&mdash; Han har kanske redan friat till dig? frågade hon
äntligen med ett spakt försök att ännu vara sarkastisk.
Hon började nämligen redan känna den respekt för saken,
som envar förståndig människa instinktivt alltid har för
en <em class="em2">fait accompli</em>.
</p>

<p>
&mdash; Ja, svarade Karin Maria alldeles lugnt och med en
viss stolthet. Han lät undfalla sig några ord i går, som &hellip;
som &hellip; jag tror mig ha rättighet att uppfatta på det
viset.
</p>

<p>
<a id="page-153" class="pagenum" title="153"></a>
Här kände Beata ovillkorligt nästan beundran för sin
äldre syster. En prinsessa av kungligt blod hade icke
kunnat omtala en regerande furstes frieri med större på
en gång blygsamhet och aplomb.
</p>

<p>
&mdash; <em class="em1">Vad</em> svarade du? frågade Beata mer och mer imponerad,
nu utan ringaste spår av sarkasm i rösten.
</p>

<p>
&mdash; Jag bad honom vända sig till pappa och mamma &mdash;
naturligtvis.
</p>

<p>
&mdash; Men då <em class="em1">vill</em> du ju ha honom? &hellip; utbrast Beata
med en sista rest av klentrogenhet.
</p>

<p>
&mdash; Jag är väl inte tvungen att ha precis samma smak
som syster Agneta? sade Karin Maria litet högdraget och
en smula vasst. Tror du till exempel, att <em class="em1">jag</em> vill ha kusin
Joachim?
</p>

<p>
Beata kunde inte få fram flera invändningar. Hon
medgav för sig själv, att Karin Maria övergick hennes
förstånd.
</p>

<p>
Det var ett ögonblick alldeles tyst emellan de båda flickorna.
Bina surrade sömnigt i solskenet över sängarna,
och från klöverängen intill köksträdgården hörde de det
svagt vinande ljudet av Truls&rsquo; lie, då han slog grönfoder
till vagnshästarna. Karin Maria, som nu hade hela sin
korg full, gick runt omkring ärtsängen och satte sig tyst
mitt på den smala gången vid sidan av sin syster.
</p>

<p>
&mdash; Kära Beata, sade hon som den naturligaste sak i
världen, nu kunna vi få Agneta hem till mammas födelsedag.
</p>

<p>
Beata såg upp &mdash; mötte systerns ögon, och plötsligt
slog hon, alldeles försonad med »friaren» och hela tillställningen,
bägge armarna om hennes hals.
</p>

<p>
Karin Maria sade ingenting, men hon besvarade omfamningen
med mera känsla, än hon brukade ägna åt
Beatas »anfall».
</p>

<p>
<a id="page-154" class="pagenum" title="154"></a>
Den 11 augusti, Susannadagen, var hennes nåds, fru
Charlotte Susanna Skyttes, födelsedag och tillika namnsdag,
därför firades denna dag av hela familjen såsom
den &mdash; näst julafton &mdash; största högtidsdagen på hela året.
Härskarinnan på Munkeboda var ju annars, som Gud och
var man visste, ingen vän av »hams», men denna dag
fann hon &mdash; trogen 1700-talets traditioner &mdash; det passande
att låta sig »surprenera». Därför tvang hon sig till att
ligga ett par timmar längre i sängen än vanligt och hade
alltid, när hon visade sig, ett välvilligt leende för flickornas
och mamsell Fikens »syrpriser». Dessa inleddes gärna
med en utklädning och deklamation om morgonen vid kaffet,
som, när vädret tillät, serverades i trädgården &mdash; den
obligatoriska vardagsölosten kom naturligtvis inte i fråga
på denna högtidsdag. Därefter kom var och en fram med
sina presenter och lyckönskningar, vilka alla blevo nådigt
mottagna och berömda, och efter middagen kommo grannarna
på minst tre mils omkrets till gratulationskaffe och
supé. »Syrprisen» förringades aldrig i minsta mån av,
att majorskan åtminstone en vecka innan Susannadagen
själv vänt upp och ned på hela huset med skurning, storbak,
polering av silver och koppar samt äntligen de allra
sista dagarna med slakt av lamm och höns, bakning av
alnshöga spettkakor, tillredandet av efterrätter och bålar.
Trots dessa storartade förberedelser, vilka naturligtvis
voro en offentlig hemlighet (mamsell Fiken utfrågades
fjorton dar i förväg, om man skulle ha gäddan med pepparrot
eller ugnstekt, och om det skulle bli persiljekyckling
eller vildänder till kvällen), var det ingen, som någonsin
ens drog på munnen, då hennes nåd klockan nio precis
avbröt dansen och bad herrskapet hålla till godo med
en enkel smörgås och vad man annars »tillfälligtvis hade
i huset».
</p>

<p>
<a id="page-155" class="pagenum" title="155"></a>
Denna 11:e augusti hade emellertid icke hägrat på
långt när så festlig för flickorna som de föregående. Beata,
som annars var den ivrigaste, när det gällde att fira familjehögtider,
hade inte ens kunnat förmå sig till att rådslå
med mamsell Fiken om så mycket som en liten tarvlig
utklädning. Efter samtalet med Karin Maria bland
sockerärterna tycktes emellertid allting oförmodat klarna
upp, och under middagen satt hon redan och arrangerade
i sitt huvud festens sluttablå med de älskande paren, omslingrade
av blomstergirlander i mitten, såsom hon sett på
en gammal teckning av en fest på Drottningholm, där Hedvig
Elisabeth Charlotta varit hjältinnan. Hon vaknade
upp nästan som ur en dröm, då Bengta kom in och andfådd
anmälde, att hon utifrån kökstrappan hade sett baron
Stjernes schäs med vallacken uppe på backen.
</p>

<p>
Beata blev röd som blod och fick strax en förfärlig
hjärtklappning. Medan de alla i hast reste sig från filbunken,
såg hon med nästan brottsligt skuldmedvetande över
bordet på Karin Maria, som höll sig tappert men också
rodnade.
</p>

<p>
&mdash; I dag igen! utbrast gubben Niklas förargad, i det
han kastade servetten. Snart slår han sannerligen upp
sina bopålar på Munkeboda! Han kom ta mig fan inte
hälften så ofta den gången han gick på friarefötter!
</p>

<p>
&mdash; Pappa, sade Karin Maria mycket nervöst &mdash; Joachim
och Beata togo icke ögonen ifrån henne. Jag tror &hellip;
jag är nästan säker på &hellip; att baron Stjerne har ett <em class="em1">särskilt</em>
ärende till pappa och mamma i dag &hellip;
</p>

<p>
Hon fick inte tid att säga mera &mdash; Nils Olof trädde bugande,
litet rödare än vanligt i ansiktet, in i salen och blev
av mamma genast förd in i förmaket. Karin Maria och
Beata gjorde energiskt tecken till sin far, att han skulle
följa efter, och litet förbryllad gick gubben dit in.
</p>

<p>
<a id="page-156" class="pagenum" title="156"></a>
Karin Maria hade nu blivit alldeles blek &mdash; hon stod
kapprak borta vid sin bordsända och lade mekaniskt ihop
servetterna. Då hon såg upp, stod kusin Joachim bredvid
henne.
</p>

<p>
&mdash; Karin Maria? &hellip; sade han bara och lade sin hand
frågande över hennes.
</p>

<p>
&mdash; Ja, Joachim, svarade Karin Maria lika uttrycksfullt
och såg förfärligt brottslig ut. Beata var så uppskakad,
att hon kunde ha krupit under bordet bara för att
inte vara med om vad som förestod.
</p>

<p>
Plötsligt tog Joachim i sin överströmmande glädje Karin
Maria om livet och lyfte hennes haka i vädret.
</p>

<p>
&mdash; Käraste kusin, sade han innerligt, mycket belåtet,
det här ställer ju allt till rätta!
</p>

<p>
&mdash; Du tror kanske, att det är för <em class="em1">din</em> skull jag gör
det? mumlade Karin Maria halvt skrattande, halvt förtretad.
</p>

<p>
Joachim skrattade också och försäkrade henne på sin
ära, att <em class="em1">så</em> inbilsk var han inte. Därpå svor han i sin
förtjusning en dyr ed på, att Nils Olof Stjerne var den
präktigaste och hederligaste karl i världen &mdash; om han än
naturligtvis inte förtjänade en sådan pärla som Karin
Maria Skytte! En komplimang, som Karin Maria tillika
med den ty åtföljande lyckönskningskyssen tog emot med
klädsam modesti.
</p>

<p>
Beata stod och hade en förskräcklig hjärtklappning,
medan hon väntade på att mamma skulle öppna dörren
och kalla Karin Maria in i förmaket. Denna ceremoni förekom
Beata som något av det fruktansvärdaste hon ännu
varit med om näst utsikten att sedermera själv bli inkallad
och mitt på golvet få stå och niga och lyckönska den
nye svågern, som kanske till och med skulle anse för sin
plikt att omfamna henne.
</p>

<p>
<a id="page-157" class="pagenum" title="157"></a>
&mdash; <em class="em1">Nu!</em> viskade Beata nästan hysteriskt och drog häftigt
in andedräkten, då hon inifrån förmaket hörde någon
lägga handen på låset.
</p>

<p>
Karin Maria rätade krampaktigt på sig och trädde in.
Ett ögonblick stodo Joachim och Beata orörligt tysta,
ofrivilligt lyssnande utan att höra någonting.
</p>

<p>
&mdash; Kan du begripa, utbrast Joachim plötsligt tvärs över
rummet i ett slags hög viskning, att hon vill ha honom?
</p>

<p>
Men nu blev Beata på en gång förnärmad på systerns
vägnar. Hon hade redan under dessa timmar, sedan samtalet
i förmiddags, lärt att betrakta Stjerne med helt andra
ögon &mdash; nu, då han, så att säga, tillhörde familjen &mdash; och
det var ingen ände på alla de förträffliga egenskaper, hon
tillade Karin Marias fästman. Men plötsligt &mdash; vid ett buller
i rummet näst intill &mdash; avbröt hon sig tvärt.
</p>

<p>
&mdash; Kusin Joachim, hon tittade bönfallande upp på honom
och drog sig hastigt baklänges ett par steg mot köksdörren.
Säg till de andra, om de skulle fråga efter mig,
att jag &hellip; att jag gått upp till mamsell Fiken ett ögonblick.
Jag &hellip; hon slog nästan tragiskt ut med handen, jag <em class="em1">kan</em>
inte uthärda längre!
</p>

<h2 class="chapter" id="chapter-0-17">
<a id="page-158" class="pagenum" title="158"></a>
XVII.
</h2>

<p class="first">
På aftonen före den högtidliga Susannadagen kom
Agneta, hämtad av pappa själv och åtföljd av farbror Fagerhjelm
och fröken Susen. Genom brev från Joachim
och mamma samt äntligen genom fadern själv hade hon
fått underrättelse om Karin Marias oväntade förlovning &mdash;
nu fick hon om aftonen av Beata vid första lägliga tillfälle
veta alla detaljerna så gott som Beata själv, huvudsakligen
genom hjälp av sin fantasi, kände dem.
</p>

<p>
Agneta hade nu varit så länge borta, och det vilade till
att börja med en så stadsboaktig nimbus över henne, att
hon hela den första kvällen behandlades nästan lika ceremoniellt
som Susen. Pappa påstod, att hon hade vuxit,
och mamma konstaterade vid första blick, att hon blivit
fylligare och lagt ut över bröstet. Hennes klänning hade
ett modernare snitt, hennes hårfrisyr var mer kokett, hennes
sätt hade vunnit betydligt i världsvana och säkerhet.
När hon på aftonen &mdash; de kommo inte fram till Munkeboda
förrän klockan åtta &mdash; ute i förstugan kastade av sig
den bruna kamlottskappan och i sin ljusa, blommiga kattunsklänning
trädde in i salen, blek efter resan och med de
stora bruna ögonen strålande av hemkomstens glädje,
tycktes hon dem alla i den milda sommarskymningen
vackrare och skärare än någonsin. Joachim tyckte det
<a id="page-159" class="pagenum" title="159"></a>
åtminstone, då han med konventionell artighet förde hennes
hand till sina läppar &mdash; en varmare hälsning hade faster
Charlotte under närvarande prekära förhållanden aldrig
förlåtit honom. Agneta rodnade en liten smula med
sänkta ögon; då hon därefter höjde dem och mötte hans
varma, allvarliga och betagna blick, drog ett fint, förrädiskt,
skälmaktigt löje över hennes läppar &mdash; ett leende,
som i samma nu gjorde den unge Skytte yr av lycka, munter
och skälmsk som hon själv. Ty först nu kände han i
den fina fröken riktigt igen sin söta, egensinniga, passionerade
och rebelliska kusin Agneta, som nog kunde spela
en artig komedi, men inte tog varken artigheten eller komedien
så fasligt allvarligt.
</p>

<p>
Emellertid fick han icke tillfälle att tala ett ord med
henne den kvällen. Dels lade den outtröttliga Susen med
älskvärt koketteri uteslutande beslag på honom, dels visste
de bägge, att mamma, fastän hon nu satt där och hörde
så uppmärksamt på krigsrådets historier, nog hade ögonen
med sig. Joachim var så glad, att han icke gjorde sig
samvete av att kurtisera Susen till den grad »skamligt»,
att Beata blev helt upprörd över det. Efter supén, som
drog långt ut på tiden, gick man nästan strax till ro; dels
skulle de resande ju vila ut efter färden, dels väntade man,
att Susannadagen som vanligt skulle bli rätt ansträngande.
</p>

<p>
Av artighet låg Karin Maria inne i gästrummet hos
Susen. På det sättet fick Beata redan samma kväll tillfälle
att inviga Agneta i alla »detaljerna».
</p>

<p>
Mamma följde själv flickorna upp på rummet och såg
efter, att det var ordentligt bäddat och i ordning åt Agneta
samt visade henne, hur hon hade lagt all den nystrukna
tvätten till rätta i hennes byrå. Hon stannade mycket
längre, än hon hade tänkt &mdash; hela tiden, medan flickorna
klädde av sig &mdash; och när hon äntligen gick, vände hon om
<a id="page-160" class="pagenum" title="160"></a>
ännu en gång i dörren och tog plötsligt sin yngsta dotters
huvud mellan bägge sina händer, i det hon, med mera
värme än hon annars ansåg nyttigt eller ens passande att
visa sina barn, kysste henne på bägge kinderna.
</p>

<p>
&mdash; Sov gott! sade hon bara, harklade sig litet och gick
fort ut ur rummet.
</p>

<p>
Men Agneta och Beata reste sig upp med armbågarna
mot huvudgärden och huvudet i handen och viskade länge
&mdash; ända tills tupparna började gala utanför fönstren och
den ljusa augustidagen grydde i öster.
</p>

<p class="tb">
&nbsp;
</p>

<p class="noindent">
Husets tre döttrar stego tidigt upp följande morgon &mdash;
frukosten skulle dukas ute i lusthuset, bordet och mammas
stol skulle konstfärdigt klädas med blommor. I sina tunna
korsbandsskor utan klackar smögo de sig nedför trapporna
och tystade på Bengta, som tanklöst gnolade på en visa,
medan hon städade förstugan.
</p>

<p>
Där stod redan mamsell Fiken och väntade på dem och
kusin Joachim med en stor kniv i handen, just färdig att gå
ut och skära björk- och granris.
</p>

<p>
&mdash; Vill inte kusin Agneta gå med? frågade han oskyldigt,
så att stugpigan Bengta och de allesamman kunde
höra det.
</p>

<p>
Agneta svarade icke strax. Hon såg ut på den ljusa,
litet disiga sommarhimlen utan sol, vilken lovade en riktigt
varm dag, och band sin stora hatt med blommorna över
frisyren.
</p>

<p>
&mdash; Gå du bara, Agneta lilla, auktoriserade Karin Maria
henne myndigt. Du kan kanske hjälpa Joachim att
bära hem kvistarna. Och hon tillade likgiltigt, liksom i förbigående:
</p>

<p>
&mdash; Mamma frågar inte efter dig ännu på en stund. Du
vet, hon ligger alltid så länge på sin födelsedag &hellip;
</p>

<p>
<a id="page-161" class="pagenum" title="161"></a>
Agneta fick en korg på armen, som Joachim artigt envisades
att bära. Mamsell Fiken sade en förskrämd men
välment kvickhet om att »det då inte gick an, att löjtnanten
gick med korgen», åt vilken de allesammans hjärtligt
skrattade i överdådigt gott lynne. Varpå Joachim och Agneta,
vilken senare alldeles överflödigt med bägge händer
lyfte upp sin korta kattunsklänning, spatserade ut från
gården in i köksträdgården &mdash; följda ifrån trappan av tre
par välvilliga, något bekymrade ögon.
</p>

<p>
&mdash; Nu <em class="em1">måste</em> då mamma väl ge med sig! utbrast
plötsligt Beata.
</p>

<p>
&mdash; Ja &hellip; svarade Karin Maria litet svävande. Men
så återstår det att få kungens samtycke &hellip;
</p>

<p>
Mamsell Fiken berättade tröstande om två kusiner <em class="em1">hon</em>
hade, som gått till kungs under Karl XIII:s tid, och det
»hade gått som en dans», försäkrade hon.
</p>

<p>
Karin Maria blev stående på trappan med handen skuggande
för ögonen, ända tills systern och kusinen försvunno
bakom björkarna på stigen ned mot ån.
</p>

<p>
Klockan nio stod frukostbordet dukat i bersån &mdash; inte
i den med eolsharpan, vilken Karin Maria för resten nu
protegerade mera än någonsin, utan i det stora lindlusthuset
nära kökstrappan, vilket låg så »rahänt» för maten.
Mamma var, som alltid på Susannadagen, mycket nådig &mdash;
redan i full paryr med splitterny mössa av finaste rosentyll,
vilken Agneta haft i kommission att köpa i Kristianstad.
Karin Maria hade broderat en »sonnette» med pärlor,
som blev mycket beundrad, Beata hade vävt en kaffeduk
med blomsterbård, vilken efter tyst överenskommelse
artigt betraktades som en »syrpris», oaktat mamma själv
<a id="corr-11"></a>hjälpt till med den besvärliga solvningen, och Agneta hade
sytt en negligé på bobinett, som högtidligt förklarades »alldeles
utmärkt magnifik». När yngsta dottern rodnande
<a id="page-162" class="pagenum" title="162"></a>
presenterade detta mästerverk &mdash; detsamma hon arbetat
på, medan moster Netten föreläste »<em class="em2">Mathilde</em>» i krigsrådets
trädgård &mdash; mönstrade hennes nåd henne ännu en gång
med hemlig stolthet: hon såg sannerligen ut som en hovdam
i den där ljusblommiga kattunsklänningen och ametist-»sévignén»
på pannan! Och att så tänka sig &hellip; Här
kvävde den styva majorskan en suck, och hennes blick
gled ovillkorligt förbi Joachims tomma plats, glad över att
han icke var där i detta ögonblick och kunde triumfera
över henne. Därpå suckade hon ännu en gång &mdash; mera
deciderat, nästan ostentativt. Hon hade ju redan i sitt
inre givit med sig &mdash; ända från den dagen, då Karin Maria
vände upp och ned på alltsammans och så oförmodat förlovade
sig med Stjerne, insåg hon tydligt, att det icke
längre tjänade till att spjärna emot. Hon förstod, att Joachim,
som redan i så mycket blivit herre här på Munkeboda,
också i detta med tiden måste få sin vilja fram, men
det kostade på &hellip; det kostade på &hellip; Agneta, som kunnat
fått en greve, om hon velat &mdash; med <em class="em1">de</em> ögonen! <em class="em1">En</em> tröst
var det naturligtvis, att hon komme till att stanna på
Munkeboda, att en av hennes flickor dock bleve fru på den
gamla gården &hellip;
</p>

<p>
Joachim var för ögonblicket icke tillstädes. Han hade,
strax efter det han plockat grönt tillsammans med Agneta
&mdash; vilket för resten icke tog så litet tid &mdash; strax, utan
frukost, satt sig på sin häst och i sporrsträck ridit bort till
prostgården, där man vid detta laget borde ha fått posten.
Farbror Niklas hade anförtrott honom nyckeln till väskan:
mamma borde i dag inte få vänta ett ögonblick på det
vanliga gratulationsbrevet från faster Anne-Ulla, och det
skadade ju heller inte att få tidningen litet förr än vanligt!
</p>

<p>
Fröken Susen, vilken ju också firade namnsdag, hade
klätt sig som genius i lätta draperier av vitt tarlatan och
<a id="page-163" class="pagenum" title="163"></a>
en otalig mängd rosor i håret. I denna skepnad frambar
hon en pall, broderad på stramalj. Hon var den enda, som
hade »kostym» &mdash; till stor tröst för mamsell Fiken och
Beata, vilka egentligen obligatoriskt fordrade en sådan
högtidlighet, men denna gång icke kommit sig för att själva
»ställa om något».
</p>

<p>
Innan man ännu hunnit så långt som till den första påtåren,
hördes dubbelt hästtrav på gården. Agneta såg
ofrivilligt bort på Karin Maria, som mötte hennes blick,
varpå de bägge rodnade häftigt. Det <em class="em1">kunde</em> inte vara
Joachim, som redan var tillbaka &hellip; Beata tordes inte se
upp, och själva mamsell Fiken, som dock varit med om
icke så litet i sitt liv, fnittrade nervöst och omotiverat åt
majorens allvarliga ängslan för »att det här vädret visst
omöjligen kunde hålla sig, tills man fick in rågen». Beata
tryckte tröstande och sympatiserande Agnetas hand under
bordet, i detsamma Nils Olof Stjerne, åtföljd av gamle
Figge, trädde in i trädgården.
</p>

<p>
Nils Olof var också rödare i ansiktet, än han brukade
vara, då han bockade sig för Agneta och tappert strävade
att uttrycka, hur glad han var över att hon nu kommit hem
igen. Alla voro generade, och ingen tordes avbryta honom.
Agneta neg gång på gång; först när han, fullkomligt
bragt ur fattningen av den ohyggliga tystnaden
omkring dem, hjälplöst avbröt sig mitt i en fras, såg
hon äntligen upp på honom och &mdash; för första gången i sitt
liv &mdash; såg hon och senterade det bottenärliga, hjärtegoda
uttrycket i hans något slöa blick. Hon begrep plötsligt &mdash;
ännu motvilligt &mdash; att Karin Maria ändå kanske kunde »se
något på honom».
</p>

<p>
Figge Wallqvist räddade situationen genom att med
furstlig ridderlighet presentera majorskan de första orrarna
för säsongen. Han ordade vitt och brett om hur
<a id="page-164" class="pagenum" title="164"></a>
han och bror Stjerne om morgonen fått syn på dem rakt
utanför parken, där de slagit sig ned. &mdash; Präktiga, försäkrade
han entusiastiskt, och feta som slaktgäss &hellip; Sådana
bröst! Han tryckte upprepade gånger fingerspetsarna ned
mellan dunet, innan han kunde förmå sig att överlämna
fåglarna till Bengta, som otåligt stod och väntade på att få
bära in dem i köket. Karin Maria hade nu återvunnit hela
sin vanliga sinnesnärvaro &mdash; med artighet och »lagom empressement»
bjöd hon sin fästman platsen vid sin sida och
hällde kaffe i hans kopp, utan att ens låtsa märka Susens
genomträngande blickar.
</p>

<p>
Åter hördes hästtrav på gården &mdash; starkare än förut,
och i nästa ögonblick stormade Joachim, dammig av ritten,
häftigt in i bersån.
</p>

<p>
Utan att ens ge sig tid att gratulera faster Charlotte
eller hälsa på de främmande, kastade han vårdslöst det
väntade brevet från Stockholm på bordet och drog fram
tidningen ur bröstfickan. Alla hade rest sig upp &mdash; avvaktande,
väntande. De förstodo genast, att han kom med
stora nyheter.
</p>

<p>
Den unge Skytte sköt mössan högt upp i pannan och
torkade sig mekaniskt i hårfästet, medan han &mdash; ett ögonblick
liksom njutande av den spänning han framkallade &mdash;
triumferande, jublande såg ned på dem alla, där han stod
mitt i själva ingången till lusthuset.
</p>

<p>
&mdash; Kungadömet är fallet i Frankrike! Karl X är bortjagad!
&mdash; Det är en ny, stor revolution &hellip; Han slog med
flata handen mot tidningen, i det han räckte den till sin
farbror. Läs själv! &mdash; Det står här &hellip;
</p>

<p>
Mamsell Fiken gav till ett rop, och de började alla tala
i munnen på varandra, i det de sträckte sig över varandras
skuldror för att läsa i det lilla tidningsbladet, som farbror
Niklas med glasögonen på näsan nu höll långt ut ifrån
<a id="page-165" class="pagenum" title="165"></a>
sig. Vem kunde tro det! &mdash; Vem kunde då tro det? Nu
hade ju världen så länge haft fred!
</p>

<p>
Joachim var i eld och lågor, så upprörd, som om han
själv satt hela julirevolutionen i scen.
</p>

<p>
&mdash; Där, farbror Niklas, ropade han ivrigt och pekade
i tidningen, <em class="em1">där</em>! Å, att tänka sig! &hellip; Hans blå ögon strålade.
De ha åter kämpat under den trefärgade fanan, och
folket har åter sjungit Marseljäsen &hellip; Och när Frankrike
börjar, så reser sig hela Europa! Det är friheten &mdash; friheten,
förstår ni &mdash; som börjar.
</p>

<p>
&mdash; Ja, sade gubben Niklas långsamt och lade stilla tidningen
ifrån sig på bordet. Det är kanske något nytt, som
börjar igen &hellip;
</p>

<p>
<a id="corr-12"></a>&mdash; Och så, tillade han betänksamt, då ingen svarade honom,
när det har varat en stund, så ser man att det ändå
bara var det gamla &hellip;
</p>

<p>
&mdash; Nej! ropade Joachim Skytte energiskt. Jag har
tänkt mycket över det på sista tiden, och jag tror, jag
tror &hellip; I dag har det liksom blivit mig så klart, att trots
reaktion, trots furste- och prästtvång, trots själva den förslavade
allmänna opinionen och hela ömkligheten i allting,
så &hellip; så &hellip; gå vi ändå framåt. Världen står inte stilla,
och detsamma kommer aldrig igen.
</p>

<p>
Han talade så allvarligt, så entusiastiskt, hans vackra
ögon lyste så käckt under den manligt öppna pannan, då
han stolt kastade huvudet tillbaka och, liksom vädjande,
såg på dem alla &mdash; djärv och trotsig, orubbligt säker på
sig själv och den generation <em class="em1">han</em> tillhörde. Till och med
den konservative Nils Olof Stjerne, den legitimistiske Figge
och den världskloka faster Charlotte kunde i detta ögonblick
inte låta bli att hysa en viss, halvt medlidsam, halvt
beundrande sympati för honom.
</p>

<p>
&mdash; Kusin Joachim! Ännu med tårar i ögonen dels av
<a id="page-166" class="pagenum" title="166"></a>
entusiasm för upproret, dels av rörelse över »den stackars
gamle kungen», ryckte Beata honom diskret i rockskörtet.
Du har ju alldeles glömt att gratulera mamma &hellip;
</p>

<p>
Joachim bad förlägen om ursäkt, bockade sig och kom
pliktskyldigast med den vanliga harangen. Faster Charlotte
smålog fint, och Karin Maria serverade honom en,
som hon sade, »välförtjänt» kopp kaffe. Joachim bad artigt,
i det han satte sig ned, att de andra, som redan voro
färdiga, för all del inte skulle vänta på honom &hellip;
</p>

<p>
Och den kloka och taktfulla Karin Maria föreslog genast,
att hela sällskapet skulle gå in och binda upp girlanderna
mellan lampetterna i förmaket, så att allt kunde vara
i ordning till middagen &mdash; så kunde mamma på samma
gång själv se, hur det tog sig ut. De reste sig allesammans
och gingo pratande i solskenet över den grusade gången
förbi kökstrappan; blott gubben Niklas blev kvar i sin
skuggiga vrå med sin pipa och tidningen samt Agneta,
som utan vidare egenmäktigt åtagit sig att passa upp på
Joachim. Mamma såg det ju nog men låtsade om ingenting
och kallade henne icke till det övriga sällskapet. I
detta ögonblick gav hon stillatigande &mdash; alla förstodo det
&mdash; sitt samtycke till det oundvikliga.
</p>

<p>
Agneta stod bakom kusin Joachims stol och såg honom
med duktig aptit taga för sig av maten. Hans vackra,
kraftiga nacke var rödbrun av solbränna och det lockiga
mörka håret ännu fuktigt efter den hastiga ritten. Han
satt självsvåldigt med det ena benet långt framsträckt och
armbågen på bordet, medan han åt. Agneta tittade skyggt
bort på sin far, som ännu höll tidningen utbredd framför
ansiktet &mdash; hon märkte, att också han utan ord givit efter
och på detta sätt tyst auktoriserade hennes förhållande till
kusinen. Därpå böjde hon sig ned och lade blixtsnabbt ett
ögonblick sin kind mot hans hjässa.
</p>

<p>
<a id="page-167" class="pagenum" title="167"></a>
Under vanliga förhållanden skulle hon aldrig av sig
själv i någon annans närvaro bestått honom en smekning,
men nu &hellip; För första gången i sitt liv tyckte hon, att Joachim,
försjunken i sina egna tankar, liksom <em class="em1">glömde</em> hennes
närhet. Det var en svartsjuk instinkt, som drev henne
att göra sig påmind.
</p>

<p>
Han böjde huvudet tillbaka och smålog tryggt rakt upp
i hennes ögon. Han vred sig om på stolen, och, med oerhörd
djärvhet, utan att det minsta genera sig för farbror
Niklas, lade han armen om hennes liv.
</p>

<p>
&mdash; När du står så här hos mig, Agneta, viskade han,
och passar upp mig och &hellip; och &hellip; allt sådant där, så är
det liksom vi vore hemma. Jag menar &mdash; hemma i vårt
eget hem &hellip;
</p>

<p>
Agneta stod nu mitt för honom och stödde sig mot bordet
med båda händerna bakom sig och fötterna litet framsträckta,
i det hon &mdash; allvarligare än han någonsin förut
sett henne &mdash; såg Joachim in i ansiktet.
</p>

<p>
&mdash; Du, sade hon sakta, halvt tvekande, kan du &hellip; tror
du, att du <em class="em1">alltid</em> kan trivas här?
</p>

<p>
&mdash; Vad menar du? frågade han förvånad.
</p>

<p>
&mdash; Jo &hellip; hon slog ned ögonen och visste inte riktigt,
hur hon skulle uttrycka sig. Var gång du hör något utifrån &hellip;
som nu om det i Paris &hellip; så är det &mdash; liksom det
<em class="em1">drog</em> dig, kom det häftigare, halvt förebrående.
</p>

<p>
Han smålog utan att se upp och tog hennes hand. Han
lade de smala fingrarna över varandra och såg noga på de
många små fina linjerna på insidan av handen, vilken han
därpå långsamt lade mot sina läppar och kysste.
</p>

<p>
&mdash; <em class="em1">Du</em> drar mig mera, mumlade han ömt, med stor
innerlighet. Och, fortfor han lättare, halvt generad över
att på detta högtidliga sätt yppa sin innersta tanke, jag
sitter just här och tänker på, Agneta, att i stället för att
<a id="page-168" class="pagenum" title="168"></a>
offra främmande länder mitt blod, är det kanske både modigare
och bättre att giva mitt eget land mina krafter &hellip;
Bryta sten i Göinge härad, tillade han skämtande, i stället
för att bygga barrikader i Paris.
</p>

<p>
Agneta lade bägge händerna på hans skuldror och såg
varmt ned på honom. I detta ögonblick ignorerade hon
fullständigt sin far, som ännu satt orörlig i sin vrå med
tidningen för ansiktet.
</p>

<p>
&mdash; Man börjar med att frigöra jorden, fortfor han i
samma ton, så kan det ju hända, att man på det viset drar
sitt strå till stacken till att efter hand frigöra folket &hellip; Från
fattigdom och okunnighet, åtminstone &hellip; Hans stämma
blev lägre för vart ord.
</p>

<p>
Agneta böjde sig raskt ned och kysste honom häftigt &mdash;
återigen liksom svartsjuk på uttrycket i hans ansikte.
</p>

<p>
Han såg upp och slöt henne intill sig. Och <em class="em1">du</em> skall
hjälpa mig &hellip; viskade han.
</p>

<p>
&mdash; Jag skall hålla av dig, svarade Agneta litet kort,
<em class="em1">mycket</em>. Jag börjar tro, att det är det enda, jag egentligen
förstår mig på, tillade hon i lättare ton, inte så lidelsefullt.
</p>

<p>
Gamle Niklas Skytte hostade diskret bakom tidningen
&mdash; de hörde honom alls icke. Joachim förde henne småleende
ut ifrån sig med bägge armar och såg på henne &mdash;
förmiddagssolskenet, som silade sig in mellan de stora löven
i lindlusthuset, glittrade i gyllne fläckar över hennes
silverljusa hår, hennes ansikte och bara, mjuka skuldror,
från vilka spetsschaletten glidit undan. Och alla idealistiska
framtidsplaner, alla svärmiskt dristiga utopier bleknade
i samma sekund för hennes varma, unga skönhet,
som var själva det levande nuet.
</p>

<p>
&mdash; Och jag lovar dig, att jag skall vara lycklig &hellip; Jag
börjar tro, att <em class="em1">det</em> förstår jag mig på &hellip;
</p>

<h2 class="chapter" id="chapter-0-18">
<a id="page-169" class="pagenum" title="169"></a>
EPILOG.
</h2>

<p class="first">
På Munkeboda, som nu är förfallet och undanskymt av
andra gårdar &mdash; icke mer så ensamt, sedan jorden blivit
styckad och bortsåld &mdash; satt ännu för några år sedan den
gamle Joachim Skytte i sin nötta karmstol vid det mellersta
salsfönstret, där hans svärmor hade suttit den där vårdagen
1830, då han kom till Göinge härad för att stanna
där en livstid. Där satt han med »Aftonbladet» utbrett
framför sig och någon av de gamla böckerna från hans
ungdom bredvid sig: romantikens rödaste och dess mest
himmelsblå skalder, nästan alltid en diktsamling av Victor
Hugo och en eller annan del av Geijers historia &mdash; de böcker,
som följt honom under hela hans liv och delvis uppfostrat
honom till den man han blivit. Han läste mycket,
men allt som oftast böjde han sig fram och hans matta
ögon &mdash; nu så lugna under de stora ögonbrynen &mdash; sågo ut
över all den jord han ärvt, odlat, besått, dränerat och brutit
sten ur, tills åkrarna omkring hans hus blivit släta och
jämna och buro frodiga skördar &mdash; för andra. Ty Munkeboda,
som tålt 1600-talets krig och fejder, reduktioner och
inkvarteringar, som efter Stenbocks fälttåg knappt ägt en
silverbägare eller en lödig daler innanför sina murar, som
under Mössorna åter fått kalk på väggarna, plogar i skjulet,
kor i båsen &mdash; ja, till och med silver på bordet &mdash; och
så igen, under sista <a id="corr-13"></a>hälften av 1700-talet dragit Gustav
<a id="page-170" class="pagenum" title="170"></a>
III:s tunga skattepålägg, tålt sina herrars frånvaro under
krig och örlig och utskrivning av godsets bästa ungdom,
samt ärligt betalt sin skärv till »blodsstyvern» 1809 &mdash;
Munkeboda hade icke kunnat bära den unge Joachim Skyttes
romantiska entusiasm för »friheten» och utförandet av
hans djärva, i blodet borna, efter hand rotfästa demokratiska
teorier. Det hade fordom funnits tider, då jorden låg
i träde året runt och skogarna hänsynslöst fälldes; men ek
och tall växte till igen, och när bättre dagar kommo, svedjades
ljung och ogräs av på nytt och åkrarna buro åter råg
och havre &mdash; <em class="em1">domänen förminskades aldrig</em>.
Men den siste ägaren av Munkeboda hade frigjort och
styckat sin »bundna» jord och låtit bönder och torpare
köpa åkerlappar för billigt pris. Han hade utan att straffa
dem &mdash; ty »en Skytte gjorde aldrig sak av bagateller!» &mdash;
låtit dem skjuta sitt villebråd och köra hem hela lass av
ved och enris ur sin skog samt hade lugnt leende sett på,
hur deras kreatur systematiskt snyltade sig till bete på
hans ägor. Och han hade byggt skolor för sitt folk och skrivit
sitt namn som borgen för böndernas lån i de nya sparbankerna,
som han hjälpt till att upprätta; ensam, på egen
bekostnad hade han dränerat jorden och torkat ut mossarna
för att bekämpa den gemensamma fienden: kvällsdimmorna
och nattfrosten. Och under alla dessa år hade han
naturligtvis &mdash; såsom det överensstämde med hans ärvda
begrepp om gammal svensk gästfrihet &mdash; hållit öppet hus
på Munkeboda för vem som ville gästa honom. Det maltstarka
ölet jäste i brygghuset och brännvin, kaffe och
punsch bjöds envar, som hade ärende till gården. Men filisteerna
samlade sig i Simsons hus och med hjälp av den
evigt unga Delila &mdash; den bedårande, löftesrika gudinnan i
den frygiska mössan, som varit hans ungdomskärlek, vilken
han gjort till sitt livs mål och ärelystnad att tjäna &mdash;
<a id="page-171" class="pagenum" title="171"></a>
klippte och plundrade och bundo de till händer och fötter
den käcke, godtrogne svärmaren.
</p>

<p>
Så kom det sig, att Skyttesläkten miste Munkeboda,
och att gamle Joachim, som under en mansålder hade satt
sin eldiga stolthet, sin glada kraft &mdash; och väl också sin
fåfänga &mdash; i att vara den politiska frihetens och den europeiska
civilisationens pioniär där uppe i västra Göinge
härads magra skogsbygd, när han blev gammal, satt med
ett par tomma händer, tankfullt hopknäppta över Victor
Hugos dikter och Hiertas Aftonblad, och med sitt vita
huvud böjt mot rutan stirrade med sina lugna blå ögon
ut över åkerfälten, som icke längre voro hans, och
vilka den nya järnvägen nu skar igenom. Han tänkte då på
så mycket &mdash; återupplevde i minnet hela sitt liv. Han tänkte
på sin första barndom, över vilken ekot av den store kejsarens
kanoner vid Austerlitz alltid så löftesrikt och ödesdigert
rullat, ända tills han vid tio års ålder gråtande förstod,
att efter Waterloo blev en soldat varken marskalk
eller konung. Han tänkte på sin skoltid, de hårda kadettåren,
den korta, muntra officerstiden med spel och dryckeslag
och heta kärleksäventyr. Och så &mdash; när han var
tjugufem år &mdash; återkomsten till Skyttarnas gamla stamgods,
kärleken till Agneta, i vilken spirade kärleken till
hembygden, till den ärvda gården, till hans och hennes folk:
detta hetsiga, trotsigt sega gränsfolk, som han alltid med
liv och själ kände sig tillhöra. Och den från farfadern
ärvda, oklara men svärmiskt estetiska frihetsentusiasmen
tog mer och mer överhand över den ytliga militärdisciplinen
och förband sig med den likaledes ärvda feodalkänslan,
tills den äntligen under de heta sommardagarna 1830,
då Europas hela ungdom, självmedveten och segerdrucken,
brast ut i jubel över det nya revolutionsbudskapet
från Paris, blossade upp i en låga så klar och stark, att
<a id="page-172" class="pagenum" title="172"></a>
den skulle förmå belysa hela hans liv. Han tänkte över
det alltsammans igen, där han nu satt, gammal och glömd
av bygden &mdash; den »gamle, galne Joachim Skytte», som
hade planterat skog och torkat ut mossar och brutit sten
och svedjat ljung, tills han ingenting annat ägde än gårdens
förfallna murar och den stolen han satt i, medan
andra togo in skördarna på hans åkrar, talade västra
Göinge härads sak bland folkets representanter, stiftade
landets lagar och buro kungens ordnar.
</p>

<p>
Det tänkte han också på någon gång &mdash; men icke ofta,
ty han var slö och likgiltig för världen nu, och Agnetas
död och barnens frånvaro tänkte han mest på.
</p>

<p>
Han hade en gång tyckt, att livet var som ett högt berg,
där det gällde att nå toppen, och han hade föresatt sig,
att <em class="em1">han</em> skulle nå den &mdash; <em class="em1">han</em> skulle leva livet så, som
de största och de starkaste hade levat det. Beständigt,
under år av sitt liv, klättrade han högre &mdash; tyckte han &mdash;
och ofta lade han allt till rätta för att taga ansats och äntligen
våga det avgörande steget, vinna den stora segern.
Och så en dag, så såg han, att det höga berget, som skulle
»tagas», hade krympt ihop till många små mullvadshögar,
att det stora livet, vilket från barndomen hade legat framför
honom som det förlovade landet i soluppgång &mdash; »livet»,
med alla sina planer, beräkningar, föresatser och
förhoppningar, det hade plötsligt krympt ihop till en räcka
dagar &mdash; i dag &mdash; i morgon &mdash; i övermorgon &mdash; många
små mullvadshögar, vilka man var för sig måste sörja
för att komma över. Det hade gått upp för honom plötsligt,
på en gång &mdash; den gången för tio år sedan, då han
miste sin hustru Agneta. Då hade smärtan trängt in i
hans liv och sorgen blivit bofast innanför hans dörrar.
Han hade älskat henne, och han hade, så länge hon levde,
ärligt hållit sitt löfte till henne: han hade »förstått sig på
<a id="page-173" class="pagenum" title="173"></a>
att vara lycklig». Och <em class="em1">hon</em> hade hållit sitt löfte till honom.
De hade älskat varandra i enighet och oenighet,
i med- och motgång, i klara och mulna dagar &mdash; levat
tillsammans glada och fria på den jord, som i århundraden
närt deras fäder, i det hus, inom vars murar de bägge
blivit födda. När barnen kommo, hade de troget delat
ångest och lycka, förhoppningar och missräkningar, glädje
och smärta. Ty smärta hade det ofta funnits i deras liv,
men aldrig sorg &mdash; illusioner hade brustit för dem, men
icke den <em class="em1">stora</em> illusionen, den, på vilken ettvart liv vilar.
Tiderna hade i yttre hänseende varit hårda nog ibland &mdash;
till exempel under den stora krisen på 50-talet &mdash; men alltid
hade de känt, att de voro två om att bära bördorna,
och att de, trots allt, levde och andades i en stor kärleks
varma solsken. Så dog Agneta och han blev ensam.
Åren gingo och den häftigaste saknaden lade sig, men &mdash;
livsillusionen var bruten: det fattades bakgrund för hans
tillvaro, denna bakgrund av intressen och hopp, av idelig
omtanke för en annan, framtidsängslan och framtidsplaner,
vilken är nödvändig om man skall kunna känna
någon lycka på jorden. Barnen voro nu också vuxna
och hade mer och mer glidit bort från sin far. De slöto
sig inom sig själva, hade planer och drömmar för egen
räkning &mdash; fadern hade blivit en biperson i deras liv. Och
naturligtvis &mdash; han förstod det så väl, nu, då han kände
sig gammal och icke mer kunde tro på framtiden och sin
egen styrka &mdash; de hade naturligtvis svårt att förlåta honom,
att han så egenmäktigt, så oegennyttigt och oklokt
gjort av med deras arv, släktens förmögenhet. De förebrådde
honom icke, men han kunde ej undgå att se, vad de
tänkte. De tillhörde en annan, mera rationalistisk generation,
och hans tids idealer voro för dem tomma drömmar
&mdash; kulan hade rullat tillbaka.
</p>

<p>
<a id="page-174" class="pagenum" title="174"></a>
En gång hade han liksom vaknat upp på nytt till intresse
för dygnets tilldragelser och frågor. Det var de
septemberdagarna 1870, då det andra franska kejsardömet
föll och republiken proklamerades. Den dagen &mdash;
han satt ensam som vanligt &mdash; kom hans svägerska Karin
Maria, gamla friherrinnan Stjerne på Marieholm, över till
Munkeboda, och hon hade telegrammet om den fjärde september
i fickan. Hon kom körande allena över backen i
sin egen gammaldags enspännare, ty fastän hon var fyllda
sextiofyra år, så kunde Karin Maria mycket väl ännu
sköta ett par tömmar.
</p>

<p>
Joachim Skytte reste sig upp från sin plats vid salsfönstret
och satte handen för ögonen &mdash; septembersolskenet
var så starkt, och det var så sällan någon körde på
Munkebodavägen nu. Så tog han sin käpp, satte kasketten
på huvudet och stod och bockade sig i förstugudörren,
då drängen hjälpte friherrinnan ur vagnen.
</p>

<p>
Hon steg in i salen och hushållerskan kom med kaffe
och neg. Den gamla silverkannan togs fram ur skåpet &mdash;
höstsolen sken så klart in på den vita servetten, som mamsell
Brita bredde över kaffebordet framför soffan. Karin
Maria satt och följde henne med sina skarpa ögon.
</p>

<p>
De hade talat om värmen och skörden, om hur präktigt
de fått in sin havre på Marieholm, just strax innan det
stora åskvädret föll, om friherrinnans gikt och huruvida
Joachim nyligen fått brev från Karl Niklas eller lilla-Agneta.
Och så äntligen hade Karin Maria sagt &mdash; helt
lugnt och liksom i förbigående, i det hon drog telegrammet
upp ur fickan:
</p>

<p>
&mdash; Tänk, min son Olof telegraferar till mig från Rouen,
att nu ha de proklamerat republiken där nere.
</p>

<p>
Den gamle Skytte satt stilla &mdash; romflaskan, som han
<a id="page-175" class="pagenum" title="175"></a>
höll i handen för att hälla i sitt kaffe, satte han plötsligt
orörd tillbaka igen.
</p>

<p>
&mdash; Republiken, sade han långsamt, och hans stämma
lät klarare än annars, då han upprepade detta ord, i vilket
han en gång drömt sig så mycket: Republiken &hellip;
</p>

<p>
&mdash; Ja, sade Karin Maria. Folk blir ju inte klokare.
Och litet efter: minns du för fyrtio år sedan, kusin Joachim?
</p>

<p>
Jo, han mindes &mdash; han mindes dem allesammans: den
gamle Niklas Skytte, som aldrig övervunnit sina ungdomssympatier
för den stora revolutionen och det stora kejsardömet,
vemodigt skeptisk under faster Charlottes skarpa
ögon &mdash; den kloka faster Charlotte, som, trots all klokhet,
i djupet av sitt oavhängiga hjärta höll med dem som förstodo
att göra uppror. Och Karin Maria, ung och entusiastisk,
men förståndig &mdash; och Beata, som grät över den
»lille hertigen av Bordeaux» och den »stackars gamle
kungen»&hellip; Och han själv &mdash; Joachim Skytte &mdash; med
armen om Agnetas liv i lindlusthuset, jublande och strålande,
som om han nu vunnit livets stora seger &mdash; vilket
han ju egentligen också hade, då han vunnit Agneta &hellip;
Den unge Joachim Skytte &hellip;
</p>

<p>
Och plötsligt kände han, att han i verkligheten hela
sitt liv igenom alltid varit densamme »unge Skytte» &mdash;
sig själv och sin ungdom trogen. Han kände, att han,
grånad, ensam och ruinerad, av de flesta betraktad som
en slagen man, aldrig &mdash; icke ens då han i minnet återkallade
denna dag, på vilken han med så stort förtroende till
framtiden och lyckan mottagit Agnetas löfte och framlagt
sin första klara livsplan &mdash; någonsin behövde skämmas
för sig själv och sitt verk.
</p>

<p>
Han reste sig upp &mdash; svägerskan märkte plötsligt till
sin förundran, hur rak han ännu var, hur föga de många
<a id="page-176" class="pagenum" title="176"></a>
tunga åren böjt honom. Han såg på henne, och det kom
ett ögonblick glans och oro i hans annars så trötta, lugna
ögon &mdash; handen på bordskivan skälvde.
</p>

<p>
&mdash; Karin Maria, sade han och såg stadigt på henne
tvärs över bordet. Hon hade också rest sig upp &mdash; halvt
förskräckt. Karin Maria &mdash; när du &hellip; när du &hellip; han hade
efter hand fått så svårt för att uttrycka sig, när du berättar
mig det där, så märker jag att jag &mdash; <em class="em1">tror ännu</em>.
</p>

<p>
Karin Maria såg på honom &mdash; det gamla rummet, i
vilket hon kände alla möbler, nu maskätna, ripade och
nötta &mdash; utsikten genom fönstret &mdash; de främmande åkrarna,
som nu gingo upp till trädgårdsgärdet &hellip; Men på
bordet stod ännu Skyttarnas gamla silverkanna av fint
silver med Karl XII:s bröstbild på locket, blank och skurad.
Karin Marias ögon fäste sig på kannan &mdash; hon tänkte
så underligt, så osammanhängande: det var som om nya
tankar och gamla minnen från vart föremål i rummet
trängde sig in på henne &mdash; till slut såg hon bara detta
stora, blanka lock, i vilket höstsolen klart speglade sig.
Och hon tänkte något sådant som: när man bara håller
skölden ren, så &hellip;
</p>

<p>
Hon sade ingenting &mdash; det var ju så förvirrat alltihop.
Men över bordet grep hon efter svågerns hand, och i det
hennes ögon &mdash; fyrtio år yngre &mdash; mötte hans, mumlade
hon sakta:
</p>

<p>
&mdash; Herregud, Joachim, då &hellip;
</p>


<div class="trnote">
<p id="trnote" class="chapter"><b>Noteringar:</b></p>

<p>
Originalets stavning och interpunktion har bibehållits. Ett fåtal
uppenbarliga fel har rättats som följande (innan/efter):
</p>

<ul>

<li>
... <span class="underline">vävilligt</span> småbröd på mamsell Fiken, som redan radat ...<br />
... <a href="#corr-1"><span class="underline">välvilligt</span></a> småbröd på mamsell Fiken, som redan radat ...<br />
</li>

<li>
... &mdash; Ja, se det vet jag rakt inte, bekände Beata modfälld, ...<br />
... &mdash; Ja, se<a href="#corr-3"><span class="underline">,</span></a> det vet jag rakt inte, bekände Beata modfälld, ...<br />
</li>

<li>
... hade glömt sitt <span class="underline">ungdomstycke</span>». Detta var så att säga den ...<br />
... hade glömt sitt <a href="#corr-4"><span class="underline">ungdomsstycke</span></a>». Detta var så att säga den ...<br />
</li>

<li>
... målad av en av Paris&rsquo; första miniatyrister och infattad i <span class="underline">en</span> ...<br />
... målad av en av Paris&rsquo; första miniatyrister och infattad i <a href="#corr-5"></a> ...<br />
</li>

<li>
... i Afrika, <span class="underline">annnars</span> såge det mörkt ut att finna en plats här ...<br />
... i Afrika, <a href="#corr-6"><span class="underline">annars</span></a> såge det mörkt ut att finna en plats här ...<br />
</li>

<li>
... små beniga <span class="underline">ifngrar</span>. När vi nu snart få vår Amaryllis i ...<br />
... små beniga <a href="#corr-8"><span class="underline">fingrar</span></a>. När vi nu snart få vår Amaryllis i ...<br />
</li>

<li>
... <span class="underline">hjälp</span> till med den besvärliga solvningen, och Agneta hade ...<br />
... <a href="#corr-11"><span class="underline">hjälpt</span></a> till med den besvärliga solvningen, och Agneta hade ...<br />
</li>

<li>
...  Och så, tillade han betänksamt, då ingen svarade honom, ...<br />
... <a href="#corr-12"><span class="underline">&mdash;</span></a> Och så, tillade han betänksamt, då ingen svarade honom, ...<br />
</li>

<li>
... så igen, under sista <span class="underline">hälvten</span> av 1700-talet dragit Gustav ...<br />
... så igen, under sista <a href="#corr-13"><span class="underline">hälften</span></a> av 1700-talet dragit Gustav ...<br />
</li>
</ul>
</div>

</body>
</html>
